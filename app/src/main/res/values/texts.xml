<?xml version="1.0" encoding="utf-8"?>
<resources>
<string name="poem_titles">Блыха і Равін=Ваявода=Гражына=Да М***=Да Нёмна=Калі я, труп жывы…=Мужык і вужака=Пан Тадэвуш=Пані Твардоўская=Паніч і дзяўчына=Песня філарэтаў=Свіцязь=Тры Будрысы=Тукай
</string>
<string name="poem_texts">Гражына\n\n<b>Літоўская аповесць</b>\n	\nШтораз цямней, праймае золкі вецер,\nТуман ля споду, а ўгары высока\nМіж чорных хмараў у сівым прасвеце\nНяпоўны месяц сонна жмурыў вока.\nІ свет здаваўся велічэзным гмахам,\nА неба ў ім жывым скляпеннем-дахам,\nА месяц тым акном, адкуль дзень свеціць.\n3 гары высокай замак Навагрудка,\nАд месяца прыняўшы пазалоту,\nПраз насыпы і рова развароты\nАдкідваў ценю слуп, руды і гнуткі,\nГлыбока ўніз, туды, адкуль з цясніны\nВада ўздыхала з-пад глыбокай ціны.\nАгні ўжо згаслі ў горадзе і замку,\nІ толькі зрэдку адгукнецца варта\nТо з вежы, то з другога дзесь напрамку.\nДы вось збліжацца стала штосьці шпарка\nЯкіясь людзі на шляху маячаць,\nЗа кожным цень чарнее сукаваты.\nІмчацца хутка - коннікі, няйначай,\nА свецяць іхнія, напэўна, латы.\nЗаржалі коні, грукнула падкова:\nТры рыцары праехалі ўздоўж рова,\nСпынілі бег, і першы з іх ударыў\n3 латуннай трубкі голасам аб хмары,\nА потым загрымеў другі раз, трэці.\nІ з вежы рог адказваў цвёрдым гукам.\nЗавала бразнула, вось факел свеціць,\nІ мост пад\'ёмны заскрыпеў, загрукаў.\n \nНа тупат конскі надбягае варта\nПабачыць рыцараў чужых і зброю.\nНа першым панцыр быў з выдатным гартам\nЯкія немцы надзяваюць к бою,\nІ чорны крыж на белай меў накідцы,\nІ крыж нагрудны ў залатой пятліцы;\nКап\'ё тырчала, ззяла трубка ў змроку,\nМігцеў ружанец, меч блішчаў ля боку.\n \nПазналі госця ўсе па гэтых цацках,\nАдразу зашаптала грамада ўся:\n"Дык гэта ж цюцька з псярні злой крыжацкай! -\nПузач, крывёй бо прускай упіваўся.\nКаб тут вачэй было не так багата,\nУміг скупаўся б у балоце плюха -\nПад мост я ўпхнуў бы чуб пыхліва ўзняты!"\nА ён, нібы не чуе, верне вуха,\nДы зразумеў усё, бо дзіву даўся -\nЎ людской гаворцы, мабыць, разбіраўся.\n"Ці князь у замку?" - "Ёсць, але такою\nПарой яго трывожыць немагчыма,\nБо нельга парушаць яго спакою,\nВось заўтра…" - "Заўтра? Не! Ніякім чынам!\nХоць позні час, але ідзіце скора\nІ пра пасольства князю далажыце.\nПрымаю на сябе гнеў Літавора.\nПярсцёнак гэты толькі пакажыце,\nІ досыць, бо, як знак ён гэты ўбачыць,\nПазнае, хто я, што прыезд мой значыць".\n \nНавокал ціша. Замак спіць спакойна.\nЯкое ж дзіва! Поўнач, час асенні.\nЧаму ж у Літаворавых пакоях,\nЯк зорка, лямпа разганяе цені?\nВярнуўся сёння - недзе быў далёка,\nСпачынак трэба зморанаму воку.\n \nА ён не спіць. Паслалі вартавога:\nНе спіць. Але не знойдзецца ў палацы\n3 паноў і дворні ўсёй такога,\nХто б смеў к яго парогу набліжацца.\nДарма пасол і лаецца і просіць -\nДы просьбы і пагрозы тут без сілы.\nНарэшце Рымвіда будзіць рашылі.\nЁн волю пана носіць і заносіць,\nЕн першы ў радзе, ён найлепшы рыцар,\nЯго князь называў другім сабою.\nУ полі, ў замку кожнаю парою\nЕн права меў да князя даступіцца.\n \nПакой у змроку. Са стала іскрынкай\nБляск цьмяны каганца рассейваў цені,\nА князь хадзіў наўкол бесперапынку,\nПасля на месцы стаў у задуменні.\nПра немцаў Рымвідавых слоў нямнога\nПаслухаў, ды не адказаў нічога.\nБялее, чырванее і ўздыхае -\nВідаць, грызе яго туга ліхая.\nІдзе да лямпы, каб яе паправіць,\nI, быццам кнот сціраючы, нагладка\nАгеньчык прыдушыў, замест убавіць,\nНе ведаю, сумысля ці выпадкам.\nВідаць, не мог пазбыць з душы цяжару\nІ весялейшым трохі паказацца,\nА не хацеў, каб з постаці і з твару\nСлуга пра справы пана мог дазнацца.\nЗноў абыходзіць стаў пакой наўкола,\nАле, калі мінаў акна квадраты,\nВідаць у бляску месячнага кола,\nЯкое ў шыбы лезла цераз краты,\nЧало, наморшчанае невясёла,\nЗацяты рот, і вока бляск суровы,\nІ сумны твар, і ссунутыя бровы.\n \nПасля падаўся ў кут і сеў паспешна,\nСтарому загадаў прыстукнуць дзверы\nI, маскіруючы свае намеры,\nЗагаварыў панура і з насмешкай:\n \n"Ты ж з Вільні вестку сам прывёз, Рымвідзе,\nШто Вітаўт, пан наш моцны і ласкавы,\nРашыў мне княскі трон аддаць у Лідзе:\nМае па жонцы землі і дзяржавы,\nНібы свае ці з ратнага набору,\nСвайму слузе рашыў даць - Літавору".\n"I гэта праўда, князь…" - Таму, з увагі\nНа дар, яго браць будзем урачыста:\nТы дай загад сцягі ўзяць для павагі,\nХай факелы палаюць прамяніста.\nДзе трубачы? Няхай, хоць час паўночны,\nІдуць у горад, стануць там на рынку,\nІ трубяць хай усім вятрам у вочы,\nІ трубяць хай датуль бесперапынку,\nПакуль усіх вайскоўцаў не разбудзяць.\nХай кожны зразу возьмецца за зброю -\nРыхтуе пікі і мячы да бою.\nКаб мелі харч як коні, так і людзі.\nЖанчыны хай парупяцца, каб есці\nХапіла кожнаму на дзень, да змроку.\nЧый конь на пашы, зараз жа прывесці\nІ захапіць на цэлы дзень аброку.\nА як з-за Шчорсаў выплыве світанне\nІ блісне над магілаю Мяндога,\nНа Лідскай вуліцы хай войска стане,\nСтатут вайсковы захаваўшы строга!"\n \nТак кажа князь. Як быццам бы размова\nБыла звычайная перад паходам,\nАле чаму загад раптоўны, з ходу?\nЧаму князь гэткі змрочны і суровы?\nЧаму ў гаворцы ён за словам слова\nТак сыпаў, быццам іх за раз раскіне?\nДы, мабыць, іх не сказана й паловы,\nА рэшта, стоеная, ў сэрцы стыне.\nБлагое штось задумаў ён, дый годзе!\nІ голас з думкаю ў яго не ў згодзе.\nІ князь замоўк. Здавалася, чакае,\nШто Рымвід пойдзе выканаць загады,\nДы той маўчыць, мо спосабу шукае,\nЯк думкам раптам зблытаным даць рады?\nХоць ён яшчэ не ўсё і разумее,\nДы праўду горкую адчуць умее.\n \nА што ён робіць? Князя добра знае\nІ ведае, што ён не мае вуха\nДа нечых слоў, парады адхіляе,\nНамеры носіць у глыбінях духа,\nА як рашыў што, дык на перашкоды\nНіякай не звяртае больш увагі.\nДы Рымвід, верны князю назаўсёды,\nРазумны ў радзе, слаўны сын адвагі,\nЛічыў за ганьбу ў справу не ўмяшацца,\nДабра з якое век не дачакацца.\nМаўчаць ці радзіць? - мучыла пытанне,\nАле не доўгае было ваганне.\n \n"Мой пане, да гульні ў нас і да бою\nЗаўсёды коні знойдуцца і людзі.\nАдно скажы - і пойдзем за табою,\nНіхто пытаць, задумвацца не будзе!\nІ Рымвід твой не застанецца ззаду.\nДы меркаю аднолькавай не мерай\nЛюдзей з натоўпу, з масы цёмнай, шэрай\nІ тых, што могуць даць табе параду.\nІ бацька твой, хоць і любіў самотна\nВыношваць план, намер якісьці новы,\nДы перш чым меч падняць, склікаў ахвотна\nНа раду ў замак мудрыя галовы,\nДзе й я не раз выказваў проста, смела\nУсё, што знаў, што ў сэрцы набалела.\nДык сёння мне прабач за шчыры голас,\nСкажу, што думка вуснам падказала.\nЯ доўга жыў, і мой ссівелы волас\nІ спраў, і часу перажыў нямала,\nТаму і бачу (толькі б не са шкодай!),\nШто новай жыць збіраешся ўжо модай.\nКалі ты ў Ліду вырушыш з паходам,\nКаб там замацаваць сваю уладу,\nДык твой паход, падобны да нападу,\nРазлад пасее між тваім народам:\nЗдабычы гэта частка пажадае,\nА ў кайданах апыніцца другая.\n \nПасее вестка новых чутак зерне,\nА вушы схопяць, праўду перайначаць,\nА вочы ўжо згарчэлы плод убачаць,\nЯкі знявечыць згоду, праўду зверне,\nБо скажуць між сваіх і за мяжою,\nШто ты захопнік, прагны на чужое.\n \nІнакш рабілі, добра памятаю,\nКнязі літоўскія ў былыя годы,\nСталіцу пераносячы. Святая\nІх памяць застанецца назаўсёды.\nКалі ты хочаш жыць старым парадкам,\nДык мне даверся, і ўсё пойдзе гладка.\n \nСпачатку мы ўсім рыцарам абвесцім:\nНяхай і тыя, што паблізу тутка,\nІ тыя, што жывуць у сёлах дзесьці,\nЗбіраюцца ў сталіцу нашу хутка.\nРадні, панам загад дамо прывесці\nДружыны для бяспекі і аздобы\nТваёй шаноўнай княжацкай асобы.\nПакуль яны збяруцца, я тым часам\nМагу наперад ехаць заўтра рана,\nЗабраўшы слуг з сабой і капелана,\n3 усім патрэбным на банкет запасам,\nКаб загадзя ўжо быць сярод народу,\nСачыць, каб мяса ўсім хапіла й мёду.\nБо не адны рамеснікі, сяляне,\nАле і панства ласа на прысмакі.\nА як твая ўсім шчодрасць бачнай стане,\nТут ты якраз даслужышся падзякі.\nЗаўсёды так было ў Літве і Жмудзі.\nНе верыш, дык спытай, хай скажуць людзі!"\n \nЗакончыў, стаў к акну, прамовіў з ходу:\n"Падняўся вецер вунь, на непагоду.\nЯкісьці конь стаіць там каля вежы,\nІ рыцар на сядло успёрся збоку,\nДва - коней водзяць там непадалёку.\nПаслы нямецкія - відаць з адзежы.\nПаклікаць іх? Ці, можа, воля пана\nЦераз слугу ім будзе пераслана?"\n \nСказаўшы гэта, фортку зачыняе,\nНібы знячэўку побач аказаўся,\nАднак паслоў тых словам закранае,\nКаб князь пра іх таксама адазваўся.\nТут Літавор такім прамовіў словам:\n"Калі звяртаюся я ў чым па раду,\nСваёй не верачы, к чужым галовам,\nЦаню я больш за ўсе тваю параду,\nБо ты даверу варты, чалавеча:\nЮнак у бітве, ў радзе ты - старэча.\nХоць адкрываць я не люблю бясконца\nТаемных спраў сваіх чужому воку -\nНамер, які народжаны у змроку,\nДа часу нельга выстаўляць на сонца -\nПадрыхтаванае няхай павісне\nI, як пярун, ударыць перш, чым блісне.\nЯ коратка пытанні ўсе збываю:\n"Калі?" - "Ужо".- "Куды?" -\n"На Русь. Да Жмудзі"\n"Не можа быць!" - "Павінна быць, і будзе!"…\nТабе ж душу цяпер я расхінаю.\nТаму загады я такія выдаў,\nТаму іду раптоўна і пры зброі,\nШто Вітаўт нездарма стаіць пад Лідай -\nНамер нядобры, ведаю, ён тоіць:\nЗадумаў ён мяне ў свой стан занадзіць,\nКаб там забіць. Збіраўся, словам, здрадзіць.\n \nДы ў нас з магістрам ордэна тэўтонаў\nЗаключан дагавор: ён мне за збожжа\nСваёю збройнай сілаю паможа\nЗабраць, што нам належыць па законе.\nКалі паслы магістравы за ровам,\nДык гэта знак, што ён трымае слова.\nІ перш чым згаснуць зоры Задыяка,\nМы вырушым, а недалёка ў полі\nПрымкнуць да нас тры тысячы ваякаў\nНа конях і пяхоты значна болей.\n3 яго дазволу, пры самім магістры,\nЯ выбраў крыжакоў прыдатных к бою -\nВялікіх, дужых і на конях быстрых,\nУ панцыры закутых з галавою.\nУ сечы кожны з іх мастак вялікі\nІ лепш за нашых ужываюць пікі.\n \nА ў кнехтаў ёсць жалезныя гадзюкі,\nЯкіх накормяць волавам і сажай,\nНа ворага ўзвядуць, узяўшы ў рукі,\nІ дражняць іскрай. Гад агонь развяжа\nІ б\'е ці раніць з перуновым гукам\nТаго, каго стралок яму пакажа.\nТак, трапіўшы ў агонь такі шалёны,\nНаш прадзед Гедымін паў ля Велоны.\n \nГатова ўсё. Пара даўно настала,\nЦяпер жа Вітаўт, пэўны ў сваёй сіле,\nТрымае ў Лідзе абаронцаў мала,\nДык нам ускочыць толькі і - накрылі!"\n \nІ Рымвід пад ударам гэтай весці\nСтаяў знямелы ад здзіўлення, ў жалі,\nА думкі спрэчным гуртам наляталі,\nДык зноў стараўся іх да ладу звесці.\n \nДы справа пільная - далоў чаканне!\n3 вялікай крыўдаю прамовіў: "Пане!\nЯ не магу сваім вушам даць веры!\nНа брата брату трэба ўзняць далоні?\nВось ён на немцах вышчарбіў сякеры\nІ вострыць іх супроць сваіх сягоння!\nНязгода - зло, ды скончыцца бядою\nЯднанне гэта. Мы ж - агонь з вадою!\nБывае часам, што сусед суседа,\n3 якім ці мала год прабыў у злосці,\nАбдыме, змякчыць сэрца напаследак,\nІ сябрам назаве, і клікне ў госці.\nШмат горш, аднак, чым гнеўныя суседзі,\nЖывуць з сабою ліцвіны і ляхі,\nДы і яны ў супольнай п\'юць бяседзе,\nАдны спачынак іх вартуюць дахі,\nМячы іх лучацца ў супольных войнах.\nАле шмат горш, чым ліцвіны й палякі,\nСпрадвеку ў нас не могуць жыць спакойна\nІ ўсцяж ваююць людзі і вужакі.\nАднак калі ліцвін к сабе ў парогі,\nЯк госця добрага, прымае вужа\nІ для хвалы багоў, пакінуўшы трывогі,\nЯго ён корміць, даж дае для сцюжаў,\nТады паўзе яму гад свойскі ў рукі,\n3 ім разам п\'е і есць з той самай міскі,\nІ мірна цела доўгае гадзюкі\nДзіця спаўе, улезшы ў глыб калыскі.\n \nА вось змяі крыжацкай не аблашчыш,\nНі просьбай, хабарам, хоць лезь са скуры.\nЦі ж мала ўперлі прусы і мазуры\nЗямлі, дабра, людзей у тую пашчу?\nПажэрла столькі ўжо, а не зарвала -\nНа рэшту квапіцца, і ўсё ёй мала!\n \nКалі мы не з\'яднаемся, загінем.\nДарма штогод наладжваем паходы,\nІх вёскі палім, крышым іх цвярдыні,\nПракляты ордэн верх бярэ заўсёды!\nЁн - змей, якому галаву ссякаюць,\nЗамест якой дзесяткі адрастаюць.\nУсе адсеч! Дарма той траціць сілы,\nХто хоча прымірыць нас з крыжаносцам!\nЗайдзі ў палац, зірні ў будан пахілы,\nНе знойдзеш больш ні ў горадзе, ні ў вёсцы\nТаго, хто б іх хлусні яшчэ даў веры,\nКаб іх не абмінаў, як той халеры,\nКаб не сказаў, што лепш загінуць сёння,\nЧым іхняй дапамогі дачакацца.\nЖалеза лепш гарачае ў далоні\nСціскаць, чым з немцам за руку вітацца!\n \nШто Вітаўт страшыць? Ці ж без чужаніцы\nНе зможам разгарнуцца мы ўжо ў полі?\nЦі ж справа ўжо дайшла да той граніцы,\nШто не рашыць яе па добрай волі?\nЦі ж самі мы не ўрадзім анічога,\nЗбярогшы зброю нашу на чужога?\nЧаму ты ўпэўнены, што тыя словы\nПра Вітаўтавы здрады і намеры\nНе выдумка, не закід нейкі новы?\nПашлі мяне да князя, я праверу,\nАдновім дагавор…" - "Пакінь, Рымвідзе,\nМы знаем Вітаўтавы дагаворы.\nТакі дзьмуў вецер на яго йшчэ ўчора,\nА сёння іншае на думку прыйдзе.\nЯ ўчора верыў, што ён праўду кажа,\nШто можна Ліду браць мне на ўладанне,\nА сёння ён другое штось наважыў.\nПрыкмеціўшы, што войска ў нашым стане\nПаменшала, бо частку я адклікаў,\nСтаіць пад Вільняй з сілаю вялікай\nІ весткі распускае, што лідзяне\nМяне прыняць за пана не схацелі.\nЕн хоча Ліду ўзяць сабе! Круцель ён!\nА мне ўжо быццам іншы край дастане!\nРусь, пэўна, голую! Варагаў багны!\nБо, па-ягонаму, там наша месца.\nЕн гоніць нас, братоў, але аб\'есца,\nСціскаючы Літву ў кулак свой прагны!\nГлядзі, што робіць! Як стаў падбірацца:\nЕн б\'е ў адно, хоць цераз дзве дарогі.\nАдзін хацеў бы над усімі ўзняцца\nІ ўсю раўню зваліць сабе пад ногі.\n \nЦі ж мала, што краіны нашай людзі\nНа конях дзень і ноч з ягонай ласкі?\nСкаваныя жалезам нашы грудзі,\nІ да галоў папрырасталі каскі.\nНа бітву з бітвы, у паход з паходу,\nМы ўжо ўвесь свет аб\'ехалі \'наўкола:\nНа крыжакоў або на Татры-горы\nІшлі трафеі браць у польскіх сёлах,\nАдтуль ізноў па стэпавым прасторы\nГанялі мы вандроўнага Магола.\nА што багацця з замкаў наламалі,\nЧаго не знішчыў меч з дабра чужога,\nЦі голад не даеў, з агню дасталі -\nЗганялі, неслі ўсё к яго парогам.\nЁн з нашай працы сілай абрастае.\nАд фінскіх водаў да Хазараў мора -\nЯго зямля з народам і пустая!\nА як жыве! Які ягоны горад!\n \nНямала ў немцаў замкаў, безумоўна,\nКаб бедны прускі люд аблытваць страхам,\nДы не зраўняцца з Вітаўтавым гмахам,\nНі з віленскім, ні трокскім на азёрах!\nПрыгожая даліна ёсць пад Коўнам,\nА як па ёй русалкі ўвесну, ўлетку\nТраву рассцелюць ды рассыплюць кветкі,\nНе знойдзеш прыгажэйшай на ўсім свеце.\nПавер мне! У Кейстутавага сына\nСвяжэйшая трава і кветкі ў клеці!\nПадлога гэткай выткана тканінай,\nНа сценах гэткія вісяць фестоны\nУсё з золата і кветак палымяных…\nНе лепшы, можа, твор багінь натхнёных,\nЧым творы працы ляшскіх паланянак.\nШкляныя шыбы ў вокнах, дзёрзка ўзнятых,\nПрывезеныя з далечаў бясконцых,\nБлішчыць, як бляха панцыраў багатых\nАбо як Нёман пад вачыма сонца,\nКалі прагляне з-пад снягоў пухнатых.\nА я што маю за турботы й раны?\nЗа тое, што з дзіцячых год, з малога,\n3 пялёнак быў у панцыр закаваны,\nЯ - князь, нібы татарын, жыў убога?\nУ сядле ўвесь дзень, не спаў як след ніколі,\nЦі раз прастойваў ноч усю ў засадзе,\nА ўранні зноў бег па крывавым полі.\nРавеснікі ж мае якраз у садзе\nЯшчэ скакалі на кіях, калолі\nАдзін другога пікамі з лучыны\nПад вокам маці ці сястры-дзяўчыны,\nЯкіх ваеннай цешылі забавай.\nА я татарына ўжо гнаў з айчыны\nЦі супраць ляха выступаў са славай.\n \nА вотчына мая з часоў Эрдвіла\nКаб хоць на пядзю пашырэла.\nЗірні вунь: вал дубовы пакрывіла,\nА цэгла ў сценах дома пачарнела.\nПрайдзі пакоі - ўсё, як за вякамі!\nДзе шкло ў мяне? Трафеі дзе з металаў?\nЗаместа золата - вільготны камень,\nЗамест кілімаў - мох расце з парталаў!\nШто вынесці жадаў я з кожнае выправы?\nБагацце? Не. Нічога, апроч славы!\n \nА славаю вышэй за ўсе галовы\nУзняўся Вітаўт і заняў высоты!\nЯго імя, нібы імя Міндовы,\nСягоння славяць нашы вайдалоты.\nУ гуках песні ці на струнах звонкіх\nВякамі Вітаўт будзе жыць, не змеркне!\nА вось пра нас ці будзе хоць гамонкі?\nХто з забыцця імёны нашы верне?\n \nМы не зайздросцім. Ворагу для згубы\nНяхай расце сабе ў багацце, ў славу,\nАле хай прагныя не точыць зубы\nНа тое, што належыць нам па праву.\nЦі ж так даўно, у часе міру, згоды\nАд гвалту здрыганулася сталіца?\nЦі ж так даўно ён скарыстаў з нагоды,\nКаб з вотчын сына Ольгерда пазбыцца\nІ завалодаць імі? Уладу любіць!\nЯго ганец, нібы пасол Крывейты,\nКнязёў скідае, узвышае, губіць!..\nПара ўжо кончыць з гэтым, зразумей ты!\nБольш на сабе мы ездзіць не дазволім!\nПакуль дыханне мне уздымае грудзі,\nПакуль рукі жалеза слухаць будзе\nІ конь крылаты будзе несці полем -\nТой конь, якога з крымскага паходу\nЯ ўзяў сабе і даў табе другога,\nА дзесяць іншых роўнага ім ходу\nРаздам, хай толькі прагучыць трывога,-\nПакуль мой конь… пакуль магу яго я…"\nТут гнеў здушыў яму і дух, і словы.\nЗамоўк, ды раптам зазвінела зброя,\nУскочыў, задрыжаў, на ўсё гатовы.\nЯкі ж прамень заззяў над ім высока?\nЯк зорка, адарваная ў блакіце,\nЛяціць і жар страсае з доўгай ніці,\nТак меч пад столь шугнуў і ў момант вока\nПадлогу секануў, аж ад удару\nАзваўся камень іскрамі пажару.\n \nІ зноў глухое надышло маўчанне,\nДы князь сказаў: "Дарэмныя размовы,\nВось ноч ужо даходзіць да паловы,\nДругое пеўняў блізіцца пяянне…\nЗагад вядомы: будзьце ўсе гатовы,\nЯ лягу, адпачыну трохі духам,\nБо цела так адольвае знямога.\nТры дні не спаў! Хоць звонку цёмна, глуха\nДы маладзік святлом пальецца з рога,\nНа досвітку ж чакае нас дарога.\nНашчадкам Кейстутавым горка выйдзе -\nПакінем попел ім, руіны ў Лідзе"\n \nСказаўшы гэта, сеў, рукамі пляснуў -\nТак клікаў слуг, каб распраналі,\nА потым лёг, знак даўшы адначасна,\nКаб Рымвід не затрымліваўся ў залі.\nА той, убачыўшы, што ўжо нічога\nЯго прысутнасць больш не дапаможа,\nПадаўся тут жа моўчкі да парога -\nДружыну рыхтаваць у падарожжа.\nПерш даў загад трубіць на збор ваенны,\nА потым скіраваўся зноў у замак.\nЧаго? Прасіць загадаў тых адмены?\nДы не. Цяпер узяў другі напрамак,\nІдзе туды, дзе замка выступ цёмны\nКрылом заходзіў аж за мост пад\'ёмны,\nДзе быў княгініных пакояў ганак.\n \nА жонкай князевай была ў час гэты\nГражына, з княства Лідскага князёўна,\nЯе назвалі так, бо, безумоўна,\nУ ёй былі ўсе прыгажунь прыкметы.\nХоць выйшла ўжо з пары жыцця дзявочай\nІ ля паўдня жаночых год стаяла,\nКраса княгіні кідалася ў вочы -\nЯе аблічча дзве красы злучала.\nПавагай здзівіць, свежасцю прывабіць,\nІ бачыш быццам і вясну і лета:\nРумянец кветкі ўсё той самы, мабыць,\nХоць спее плод, на сонейку сагрэты.\nНе толькі твар такі знайсці не проста -\nЯна адна ў сталіцы і ў палацы\nРаўняцца можа з Літаворам ростам\nІ станам стройным з ім раўняцца.\nІ пара княжая, калі часамі\nЯе абступіць чэлядзь грамадою,\nНібы таполі горда над лясамі,\nЎзнімаецца высокай галавою.\nПадобная ва ўсім аж да драбніцы,\nЯна і сэрцам мужа паўтарала,\nЛюбімыя заняткі маладзіцы\nНе раз адкладвала і зброю брала.\nНе раз на жмудскім скакуне гарачым\nЎ рысінай шапцы, у мядзведжай свіце\nПаміж стралкамі, як, сапраўдны віцязь,\nБывала, полем ці дарогай скача.\nНа ўцеху мужу часта ў той адзежы\nСустрэчных абазнацца прымушала,\nНе раз ад варты ці з высокай вежы\nПашану княскую яна прымала.\n \nВось так з\'яднаная любоўю, згодай,\nЯна развеяць князеў смутак мо\'жа\nІ дзеліць з ім не толькі сэрца, ложак,\nАле і справы ўлады над народам.\nВайна і суд, паход ці змова\nЗалежыць часта ад княгіні слова,\nХоць гэта іншым цалкам невядома.\nКнягіня не раўня была кабетам,\nЯкія ўладаю сваёй над домам\nНе могуць не хваліцца перад светам.\nЯна перад чужым таіла вокам,\nЯкую сілу ў сэрцы мужа мела,\nІ мала з тых, што там жылі, пад бокам,\nПра гэта знала, праўду разумела.\n \nА вось стары разумны Рымвід ведаў,\nДзе ёсць яшчэ адзіная апора,\nІ ён княгіні стаў выкладваць скора,\nШто думаў і што з княжай знаў бяседы:\nТут выйдзе даўніх звычаяў абраза\nІ ганьба ўсім ад князевых наказаў.\nГражына вестку прыняла з трывогай,\nАле яшчэ валодае сабою,\nНібы не верыць доказам старога,\nНе паказаўшы тварам неспакою.\n"Не ведаю,- сказала,- я, ці многа\nЖанчына зробіць князевай рукою.\nВядома мне, што ён і без парады\nУмее бачыць і даваць загады.\nКалі, аднак жа, ўспыхне гневу бура\nІ сэрца князева трывожыць будзе,\nКалі, як робяць маладыя людзі,\nЕн пойдзе следам за сваёй натурай,\nПакіньма. Час і ціхая заўвага\nРаз\'ясняць думкі і запал астудзяць,\nСатрэ няпамяць, сказанае блага.\nДык хай за ім пабудзе перавага".\n \n"Прабач, княгіня! Тут не тыя словы,\nШто па гарачай выскачаць хвіліне,\n3 якіх пасля не помніцца й паловы.\nТут не такі намер, што ў блытаніне\nЖаданняў, дум з\'явіцца ўміг гатовы\nI, нібы дым, закружыцца і згіне.\nБо іскры - знак, што дух палае жыва,\nА дым - прадвеснік жудаснага ўзрыву!\n \nНе сёння я ля княжае асобы -\nДванаццаць год прабыў яго слугою,\nАле не памятаю нават спробы\nТак доўга, шчыра гутарыць са мною.\nЗагад пайшоў, хоць нам не даспадобы,\nКаб зрання, перад зоркаю другою,\nСабрацца к Перасекавай магіле\nУсёй дазвання нашай збройнай сіле".\n \n"Што чую! Заўтра? Заўтра ўжо ён едзе?\nЯ не хачу, каб чуткі ўсцяж краіны\nПайшлі, што кроў была праліта недзе\nІ хтось загінуў за пасаг Гражыны.\nПайду я і на першай жа бяседзе…\nЦяпер пайду, хоць познія гадзіны,\nІ перш чым ночы адплывуць туманы,\nЯ веру, дасць адказ ён пажаданы".\n \nІ разыходзяцца пасля размовы,\nТрывогу ў сэрцы несучы абое:\nКнягіня хутка са сваёй паловы\nПайшла цішком у князевы пакоі,\nА Рымвід цераз двор паўз прыбудовы -\nПад дзверы князевы. І ў неспакоі,\nУвайсці не смеўшы, на парог сядае,\nДа шчыліны ўсім тварам прыпадае.\n \nЧакаў нядоўга. Засаўка скрыгоча -\nІ постаць нейкая мільгнула ў белі.\n"Хто там?" - сарваўся князь з пасцелі.\n"Тут я",- быў голас у адказ жаночы.\nІ словы гутаркі зашапацелі.\nХоць Рымвід ведаў змест, ды рэха ночы\nГлушыла галасы, якія ў зале\nАб сцены біліся і прападалі.\nГаворка то мацнела ўсхвалявана,\nТо заціхала, слова зловіш рэдка.\nЧуваць больш голас панін, рэдка - панаў,\nЕн больш маўчаў, нібы ўсміхаўся едка.\nЯна мо ўкленчыла там нечакана,\nБо скочыў з ложка князь ад просьбы гэткай,\nТлумачыў нешта хутка і нервова,\nІ стала ціха. Постаць тая ў белі\nПайшла к дзвярам, і кляпнулася клямка.\nУпрасіла? Ці спрачацца не схацелі?\nВярнулася ў сваю палову замка\nКнягіня. Князь падаўся да пасцелі,\nАдразу лёг. Магчыма, гэта ціша\nІзноў яго ў сон моцны закалыша.\n \nА Рымвід, пастаяўшы час каторы,\nПайшоў і бачыць: з левага балкона\nСлуга з паслом вядзе перагаворы.\nНаставіў вушы, ды не чуў і тону,\nБо вецер сееў гукі па прасторы.\nНа браму паказаў слуга тэўтону,\nІ Рымвід зразумеў размову скора.\nУскіпеў крыжак за гэткую абразу -\nІ на каня ў сядло ўзляцеў адразу.\n"Клянуся крыжам,- верашчаў у злосці,-\nКаб не паслом я быў у вас сягоння,\nМне за абразу паплаціўся б хтосыц!\nАдпомсціў бы я гэтаю далонню!\nСярод манархаў жыў я з маладосці,\nАле і ў тых, што ходзяць у кароне,\nНе меў таго, што ў гэтага паўпанка:\nПад чыстым небам дачакацца ранка\nІ прэч ісці пры ўсім прыдворным збродзе!\nАсцерагаю: нас не ашукае\nПаганскі выкрут і дарма не пройдзе!\nГлядзі, ён нас на Вітаўта склікае,\nКаб тут на нас напасці з ім у згодзе!\nУбачым жа, ці Вітаўт вас прыкрые\nАд тых мячоў, што ў вас вісяць над шыяй!\n \nСкажы ж ты князю, а не дасць ён веры,\nСпытае хай, я паўтарыць гатовы\nЯму разоў хоць дзесяць тыя словы,\nБо слова рыцара ў той самай меры\nНепарушальнае, як слова веры,\nМагу мячом пацвердзіць гэта з ходу:\nВы тую яму, што для нас капалі,\nІ на сваю падрыхтавалі шкоду,\nГлядзіце, сёння ж каб туды не ўпалі!\nВам кажа Дытрых Гальштарк фон Кніпродэ,\nТэўтонскі комтур. Кнехты, паскакалі!"\n \nКрыху счакаў тэўтон ды па хвіліне,\nНічога не пачуўшы, ў цемры тоне.\nЛедзь часам зброя блісне на даліне,\nЧасамі звякне сталь на каляіне,\nЧасамі данясецца ржанне коней.\nАтрад змяншаецца і цалкам гіне\nЗа ўзгоркам на залесеным адхоне.\n"Шчасліва едзьце! Дай Бог каб ніколі\nВы больш не ездзілі тут нашай сцежкай! -\nПрамовіў Рымвід ім услед з усмешкай.-\nХвала княгіні! Праз яе ж найболей\nТакая змена! Ну цяпер мне хто тут\nПахваліцца, што сэрцы іншых знае?\nТой гнеўны голас - доказ цвёрдай волі,\nПра слова вернага слугі не дбае!\nПазычыў бы, здаецца, ў птушак лёту,\nКаб рынуцца на Вітаўта ўсёй сілай,\nСлаўцо ж мядовае, усмешка мілай\nУміг адбілі да вайны ахвоту.\nНу што ж, забыўся я, сівабароды,\nПра іх гады і пра закон прыроды!"\n \nВось так гаворачы, ўзнімае вочы -\nМо промень лямпы дзе на краты ляжа,\nАле дарма - навокал цемра ночы.\nТады назад на ганак зноў пакрочыў,\nБо, можа, князь пазваць яго накажа.\nДарма чакаў, пытаўся ў варты княжай.\nІдзе пад дзверы: цішыня ў пакоі,\nВідаць, князь моцна спіць. Тут штось не тое…\n \nТут дзіва нейкае! Не ясна штосьці,\nЯкою сёння ўсё ідзе дарогай:\nВось толькі што выкрыкваў князь ад злосці,\nЗбірацца на вайну загадваў строга,\nА спіць дагэтуль. Думаў ехаць рана,\nВунь раць даўно стаіць ужо ў чаканні,\nА немцаў так адправілі пагана.\nХто ж вынес той загад? Прыдворны панін!\n"Наколькі зразумеў я з іх размовы,\nХоць слоў і не пачуў амаль ні разу,\nДы просьбы, голас пана так суровы?..\nНяўжо яна без князевага ўказу\nНа крок такі рашылася бядовы,\nТак верачы у моц сваёй пяшчоты?\nКаб не прыйшлося ёй трымаць адказу\nЗа гэткія ўсёй справы павароты!\nХоць смеласцю яна даўно здзіўляла,\nДы сёння меру яўна перабрала!"\n \nІ тут пасланец зблытаў разважанні:\nПадходзіў ціха і міргаў здалёку -\nМаўляў, хадзі хутчэй, бо кліча пані.\nНа ганку ўжо сустрэлі пакаёўку,\nА ў сенях і княгіня сустракае -\nСтарога ўводзіць, дзверы замыкае.\n \n"Стары мой дружа, кепскія падзеі,\nАле ж у роспач кідацца не трэба;\nКалі ўжо сёння нас звялі надзеі,\nДык заўтра мо ласкавей будзе неба.\nЦяпер маўчаць нам трэба вельмі строга\nІ з войскам, і паміж сабою.\nПасла адправім, хай жджэ дня другога,\nКаб сёння князь паспешнасцю сваёю\nНе абяцаў яму таго чагосьці,\nШто будзе рад вярнуць, астыўшы з злосці.\nА ты не бойся! Як яно ні будзе,\nНамерам пана гэта не пашкодзіць.\nІ войска гэтаксама ўміг прыбудзе,\nКалі ўсё ж князя час не ахалодзіць.\nЗбірайся ехаць, ды яго намеры\nУ мяне, прызнаюся, не будзяць веры.\n \nПераступіўшы ледзьве ў дом парогі\nІ ледзь адклаўшы баявую зброю,\nНе адпачыўшы ані дня з дарогі,\nНяўжо сягоння зноў шукаў бы бою? "\n \n"Што чую, пані?! Тут няма адкладу!\nНа жаль, пустыя нашы разважанні!\nЎжо запозна! Бачу я з загадаў,\nШто князь не будзе думаць аб чаканні,\nАле пабачым… Ды ўсё ж наколькі\nКарысныя былі ў вас з ім размовы? "\nГражына даказаць хацела, толькі\nТут перашкодзіў выпадак ім новы.\n \nПачуўся тупат конскі на дзядзінцы,\nЗадыханы пасланец убягае,\nПрыносіць вестку ён, што там, пад гаем,\nПа Лідскім прабягаючы гасцінцы,\nРазведка наша языка дастала,\nШто конніца тэўтонаў выйшла з бору,\nЗа ёй - абоз, пяхоты йдзе нямала\nІ што, здаецца, на світанні, скора\nКрыжацкія перадавыя часці\nНа замак раптам думаюць напасці.\n \n"Дык хай цяпер да князя Рымвід скочыць,\nКаб разбудзіць яго і хутка ўрадзіць,\nЦі абарону ў замку лепей ладзіць,\nЦі ў полі немцу глянуць смела ў вочы?"\nРазведчык раіць падысці употай,\nБо ўжо яны не вельмі і далёка,\nНа конных выскачыць і ўмомант вока,\nПерш чым гарматы прыпаўзуць з пяхотай,\nРазбіць райтараў. "I абавязкова,\nЯк толькі конных вояў паразносім,\nУміг фускнехтаў возьмем пад падковы\nІ гадавае племя гладка скосім".\nЗдзівіла моцна Рымвіда навіна,\nДы больш яшчэ здзівілася Гражына.\n \n"Скажы, а дзе паслы?" - пытае ў пажа,\nА той маўчыць, збянтэжаны пытаннем,\nГлядзіць княгіні ў вочы з хваляваннем.\n"Што чую, пані? - ён нарэшце кажа.-\nЦі ж вы забыліся, што з волі княжай,\nЯк пеўні праспявалі час паўночы,\nЗагад вы князеў мне перадавалі\nСказаць паслам, каб марна не чакалі,\nБо ён наогул іх прыняць не хоча!"\n \n"Ах, так,- адказвае спакойна быццам,\nДы ў гэты момант галаву схіляе\nІ злёгку пачынае мітусіцца.-\nТак, праўду кажаш, я прыпамінаю…\nІ як жа я магла аж так забыцца!\nБягу - не! стойце, або… я ўжо знаю…"\nСтаіць, маўчыць. Прыжмуранае вока,\nЧало - уніз, відаць, што ў ім трывожна\nНамер якісыц цьмяны дзесь далёка\nТо ўспыхне, то адступіць асцярожна,\nТо твар акрые змрочнай павалокай.\nНамер, відаць, якісьці вельмі важны,\nАбдумала і робіць крок адважны.\n \n"Ну так, іду будзіць яшчэ раз пана…\nХай войска ўраз выходзіць на дарогу!\nСядлайце хутка князю верхавога,\nВыносьце зброю, што нарыхтавана!\nХутчэй, і не ўпусціць найменшай рэчы!\nЗагадваю цяпер вам імем князя.\nАдказнасць на цябе кладу, старэча.\nКуды, чаго ідзём, ні ў якім разе\nНіхто няхай не ведае да ранку.\nІдзіце князя сустракаць на ганку!"\n \nПабегла, зачыніўшы з трэскам дзверы.\nПабег і Рымвід, ды спыніўся хутка:\nКуды? Чаго? Гатовы ўжо жаўнеры,\nЗагад дайшоў да кожнага закутка!\nДык уздыхнуў і збавіў трохі кроку,\nСпыніўся, звесіў галаву на грудзі\nІ думкамі яе няспынна нудзіў,\nБо ў нейкім дзіўным непраглядным змроку\nТаўкуцца думкі гуртам, бездарожжам,\nАбняць іх розум стомлены не можа.\n \n"Дарма чакаю. Блізка ўжо і ранак,\nА дзень загадкі, пэўна, ўсе развяжа.\nПайду да князя, што цяпер ён скажа".\nІ ўжо ўзыходзіць пачынаў на ганак,\nЯк раптам дзверы скрыпнулі абое\nІ Літавор з\'явіўся на парозе\nУ сваіх даспехах, вопратцы для бою,\nУ поўнай баявой і грознай позе.\nСталёвы шлем, чырвоны плашч на зброі\nІ панцыр лёгкі, верны перамозе,\nУ левай шчыт з залочанай аправай,\nА пояс ад мяча ў руцэ нёс правай.\n \nБядой ці гневам быў усхваляваны,\nСтупаў няроўным і няпэўным крокам,\nНі рыцара ніводнага, ні пана\nЛаскавым не хацеў пацешыць вокам.\n3 дрыжаннем лук прыняў з калчанам\nІ меч падперазаў над правым бокам.\nА хоць памылку гэту бачыў кожан,\nНіхто адважыцца сказаць не можа.\nСыходзіць з ганка, зброі пазалота\nВітае ўжо крывавае світанне.\nСядае на каня, а побач рота\nГатовая крычаць яму вітанне;\nЁн знак падаў рукой: замкнуць вароты\nІ ехаць ціха, моўчкі, без пытанняў.\nА чэлядзі загадвае з палаца\nЗа мост на двор сумежны перабрацца.\n \nНе ўздоўж гасцінца рушыла ўся сіла,\nАле направа павярнула долам.\nПерш між кустоў, узгоркаў калясіла,\nПасля на шлях ізноў выходзіць колам.\nВядзе іх змрочны яр праз зараснікі глогу\nШтораз далей, на светлую дарогу.\n \nАд гарадской мяжы непадалёку,\nАдкуль мог вецер гром стральбы данесці,\nВузенькая, прыкметная ледзь воку\nПа лесе рэчка працякала дзесьці,\nЛя шляху ж разлівалася шырока\nІ ў возеры гублялася нарэшце.\nЧарнела пушча над азёрнай гладдзю,\nА спераду - гары высокай паўнаўладдзе.\n \nКалі Літва дайшла да павароту,\n3 гары тэўтонаў процьма наступала.\nАсвечваў месяц пікі, шлемы, роты…\nВось бліснуў раптам выстрал самапала,\nЗа ім - стук капытоў, мячоў грымоты,\nІ конніца тэўтонаў мурам стала.\nВось так прыгожа, велічна, ўрачыста\nПанарскі бор уночы выглядае,\nКалі вятры асыплюць ліст дачыста,\nА ўся раса, што бісерам сядае,\nЗамерзне ў серабрыстыя маністы.\nІ дзівіцца хадок, прыйшоўшы з даляў,\nШто голле з серабра, а ліст з крышталю.\n \nМалюнак гэты князя абурае,\nДык скочыў, меч ускінуўшы сталёвы,\nА ўслед дружына кінулася краем.\nСтарых здзівіў напад так бесталковы:\nЧаму забыта тактыка старая\nІ не гучаць каманды словы?\nДзе хоча князь галоўны ўдар нанесці?\nКаму, дзе, як свае атрады весці?\nДык Рымвід князеву спаўняе ролю -\nНаводзіць лад ужо сярод дарогі.\nСціскае ўзгор\'е ўвогнутым паўколлем:\nУ цэнтр - хто ў латах, лучнікі - як рогі.\nЗаўсёды так Літва займае поле.\nПа знаку - лукі схілены на ногі,\nВурчаць цяцівы, вые стрэлаў хмара.\n"Ісус! Марыя!" - "Гоп! Ура! Бі з жарам!"\n \nІ толькі дрэўкі пік скрышыўшы ў скоку,\nБліжэй самкнуцца, грудзі б\'юцца ў грудзі…\nЧаму ж не суджана нашчадкаў воку\nУбачыць, як змагаліся там людзі?!\nАдны другім не саступаюць кроку,\nВакол крык, гром шчытоў; меч не марудзіць -\nЛяцяць пад ногі пікі і галовы…\nХто ўпаў з каня, таго даб\'юць падковы.\nА князь вакол сябе мячом махае,\nАдважна ўецца ў самым пекле бою.\nЧырвоны плашч ягоны вораг знае,\nІ ўсе пазналі герб яго на зброі,\nДык адступаюць немцы з сечы,\nА ён ляціць, сядае ім на плечы.\n \nАле ж каторага вініць тут бога,\nШто князь слабы? Хоць ворагаў ён гоніць\nІ спрытна б\'е, ды не забіў нікога.\nПа панцырах мячом бяссільна звоніць,\nА меч саслізгваецца раз за разам\nІ не трапляе ці кладзецца плазам.\n \nДык немцы бачаць, што ўцякаць не варта,\nАдважна падымаюць крык вялікі,\nВяртаюцца, стаяць на месцы ўпарта,\nНа князя лесам настаўляюць пікі.\nА ён ад страху больш знясілеў быццам,\nНе можа ад напасці той адбіцца.\n \nІ галаве яго не быць бы цэлай:\nТэўтоны насядаюць, б\'юць, страляюць,\nАле раптоўнаю атакай смелай\n3 бяды ліцвіны князя вызваляюць:\nТой князевы памылкі папраўляе,\nТой ад мяча сабою засланяе.\n \nМінае ноч, зары ружовай косы\nНа ўсходзе раскладаюцца ў хмурыне,\nВіруе бой, людзей ляжаць пакосы,\nІ што далей, то больш і больш іх гіне.\nА бог вайны змагання важыць лёсы,\nБярэ крывёй даніну з кожнай смерці,\nІ шалі ўсё стаяць на той адметцы.\n \nТак Нёман, бацька наш ласкавы, дбалы,\nСустрэўшы румшыцкага велікана,\nРукою мокрай абхіне завалы,\nКапае дно і дзьмецца ўсхвалявана.\nА той, баронячыся ад навалы,\nПлячмі цяжар стрымоўвае старанна.\nНе рушыцца скала з рачнога ложа,\nІ рэчка каменю ўступіць не можа.\n \nДык немцы, каб дабіцца перамогі,\nАпошніх ратнікаў з гары з запасу\nКідаюць на Літву ў парадку строгім.\nВядзе сам комтур баявую масу\nНа аслабелых з ран і ад знямогі\nI, перастроіцца не даўшы часу,\nЛамае строй, вядзе у ім барозны…\nДы раптам крык з гары пачуўся грозны.\n \nАдразу ўсе ў той бок кіруюць вочы.\nТам рыцар быў. І як з лясной яліны\nШырокім ценем стройных кос жаночых,\nНа снег кладуцца чорныя галіны,\nТак чорны плашч адзеў яго ў змрок ночы,\nБо чорны быў і шлем, і конь былінны.\nУскрыкнуў тройчы, рынуўся ўніз громам,\nДы з кім, супроць каго ён - невядома.\n \nДабег да немцаў і ў натоўпе тоне.\nНе ўбачыш бітвы, але грукат, крыкі\nПадказваюць, дзе ў жудасным разгоне\nГрыміць мяча яго пярун шматлікі.\nТам знікне шлем, там стройны сцяг абсядзе,\nІ раць бяжыць на ўсе бакі ў бязладдзі.\n \nІ як у цёмнай пушчы лесарубы,\nКалі б дзялянку высекчы жадалі,\nПашлюць сякеры ў ход і пілаў зубы;\nГлядзіш, там-сям вярхі дрэў пазнікалі,\nА ў просеках паклаліся пні ў зрубы,\nІ ўбачыш і людзей, і бляск іх сталі -\nВось так, між немцаў высекшы праломы,\nК Літве выходзіў рыцар незнаёмы.\n \nСпяшайся, рыцар, ажыві адвагу,\nЗнямоглых падмацуй, ратуй ад гора!\nБо немцы здабылі ўжо перавагу -\nЛіцвінам пікі болей не апора,\nА комтур той крывёй патоліў смагу\nІ ўжо шукае ў полі Літавора.\nАж вось абодва павярнулі коней\nІ ўжо збліжаюцца на ўсім разгоне.\n \nКяязь Літавор падняў свой меч для ўдару,\nА комтур пальнуў з перуновай зброі.\nХвалюецца Літва, праз дыму хмары\nГлядзіць на князя ў страшным неспакоі.\nНа жаль, не біцца ўжо табе, ўладару!\nПусціў паводдзе, меч апаў з рукою,\nА сам з сядла сплывае на дарогу,\nДы тут бягуць яму на дапамогу.\nУскрыкнуў чорны муж і чорнай хмарай,\nСыпнуўшы вокал перуновым градам,\nРвануўся да забойцы з грознай карай.\nЛедзь толькі з першым стрэліся нападам,\nУмомант комтур на зямлю злятае,\nІ конь над ім узвіўся капытамі.\n \nДа князя праз натоўп усхваляваны\nПадскочыў рыцар, рве зашчэпкі латаў,\nЗдымае панцыр, кроўю сфарбаваны,\nЗнайшоў прастрэл, ды ледзь яго пакратаў,\nЯк кроў нанова палілася з раны.\nСвядомасць князева святлее з болю,\nЕн здзіўлена глядзіць на наваколле\nІ зноўку хоча шлемам засланіцца.\nСказаў пайсці ўсім прэч, хто тут сабраўся,\nА Рымвіду загад даў нахіліцца.\n"Канец ужо мне,- ціха адазваўся,-\nНе руш грудзей, шануйце таямніцу.\nНяма ратунку, бачу, мне ад смерці,\nВязіце ў замак - там хачу памерці".\n \nГлядзіць і дзівіцца стары ваяка,\nНе верыць сам сабе, дык зрок узносіць,\nРуку ўпускае, над якою плакаў,\nУздрыгвае, лоб пот халодны росіць.\nЦяпер пазнаў ён голас, чуты ўчора.\nОю гэты голас быў не Літавораў!\n \nТым часам рыцар Рымвіду ў трывозе\nПаводдзе кінуў, зноў прыпаў да пана,\nСказаў, каб коней кіраваў к дарозе,\nА сам, абняўшы князя ўсхвалявана,\nЗаціснуў рану на грудзях рукою,\nДаў знак, і ўтрох імчацца з поля бою.\nА вунь і горад, замка камяніца,\nНарод цікаўны выбег на спатканне,\nА тыя шпораць коней, каб прабіцца\nХутчэй, і, між агульнага маўчання,\nСпяшаюцца за мурам зачыніцца.\nСпусцілі мост і загадалі строга\nНе выпускаць і не ўпускаць нікога.\n \nВяртаюцца дружыннікі ў сталіцу,\nАднак, хоць мужна адстаялі волю,\nНіхто не цешыцца, не весяліцца,\nУсім ад жальбы цісне сэрца з болю.\nТрывожна ўсе пытаюцца пра пана:\nШто з ім? Дзе ён? Ці лёгкая хоць рана?\n \nШто ў замку дзеецца, ніхто не знае,\nБо ўзняты мост, зачынены вароты,\nДы з моста вось сышло, кусты мінае\nНароду шмат на нейкія работы.\nІ вось гурт секчы дрэвы пачынае,\nПасля ствалы, галлё, снапы чароту\nУ горад носіць, возіць на падводзе -\nДык страх і жаль расце ва ўсім народзе.\n \nТам, дзе меў хорам бог пярунаўладны\nІ бог, які вятрамі злосна свішча,\nДзе коні ды валы, авечак стады\nШтодзень кроў пралівалі ў папялішча,\nКасцёр кладуць пад самыя аблокі,\nНа дваццаць сажняў доўгі і шырокі.\n \nУ цэнтры дуб стаяў, а між бярвення\nКрыжацкі комтур на кані магутным\nСядзеў цяпер у поўным узбраенні,\nДа той дубіны ланцугом прыкуты.\nТой самы гэта пасланец нязгоды,\nЗабойца князеў, Дзітарых з Кніпроды.\n \nБягуць мяшчане, рыцары, жанчыны,\nАле маўчаць усе, ніхто не смее\nНазваць уголас зборышча прычыны.\nАбняты страхам, жалем і надзеяй,\nГлядзіць народ збянтэжаны на замак\nІ настаўляе слых на той напрамак.\n \nАж вось труба зайграла гулка з вежы,\nСпадае мост, і брама заскрыпела,\nІ шэсце ў чорных рушыла адзежах,\nУсклаўшы на шчыты героя цела.\nПры ім меч, піка і калчан стрэл свежых -\nУсё на чырвані плашча зіхцела.\nАблічча князя не відаць, забрала\nЦяжкога шолама яго схавала.\n \nДык вось наш князь! Пан горада і краю!\nРукі нястомнай муж, герой вядомы!\nЦі немцаў біць, ці гнаць арду нагаяў,\nЦі клапаціцца пра усіх без стомы!\nЧаму князь звычай даўні парушае,\nВандруючы ў нябесныя харомы?\nБо старажытнасць наша тут, бывала,\nНе так князёў, дзядоў сваіх хавала.\nЧаму з табою не ідзе да неба\nСлуга, які таптаў з табой дарогі?\nЧаму не йдзе з пустым сядлом, як трэба,\nТвой сябар верны - конь аленяногі;\nДзе ганчакі, дзе сокал дальнявокі?\nДзе зграя, слаўная за нюх далёкі!\n \nШумеў натоўп. Байцы ўзнімаюць цела\nНа верх кастра, мёд, малако ўзліваюць.\nТруба зайграла, флейта засвірчэла,\nІ вайдалоты сумны гімн спяваюць.\nБярэ адзін паходню, нож ахвярны…\n"Пастойце!" Сталі. Муж над\'ехаў хмарны.\n \n"Хто ён? - пытаюць. Хто той храбры рыцар? "\nПазнала войска: ён на полі ўчора,\nКалі Літва ўжо не магла адбіцца\nІ немцы акружылі Літавора,\nНадбег, адвагу ўзняў, прагнаў трывогі,\nСек крыжакоў, збіў комтура пад ногі.\n \nВось што пра чорнага героя зналі.\nА сёння - конь той самы, плашч і зброя.\nДы хто ён? І з якой з\'явіўся далі?\nЗдымае шолам… Гляньце на героя!\nДык гэта ж князь! Зірніце на аблічча!\nСпярша заціхла грамада нямая,\nДы радасць з сэрца люду голас кліча,\nІ грамада крычыць, што сілы мае:\n"Жыве наш князь! Жыць будзе з Літаворам!"\nІ гэты бурны крык ляціць аж к зорам.\n \nСтаяў ён сумны, бледны, адзінокі,\nА гул грымеў, разносячыся рэхам.\nУзняў чало і паглядзеў навокал,\nЗа крыкі лёгкім дзякаваў усмехам.\nДы ўсмешка не была з душы пачата,\nНе з тых, што асвятляюць твар і вочы,\nА нейкаю здавалася крылатай,\nШто, ледзь з\'явіўшыся, сарвацца хоча,\nШто твар ледзь так сагрэе і асвеціць,\nЯк рукі мёртвага вяночак з вецця.\n \n"Падпальвайце касцёр!" Паплыў дым сіні,\nА князь пытае: "Знаеце, чые тут\nГараць астанкі? - Ціша ў той хвіліне.-\nПад зброяй мужа бачыце кабету,\nЖанчыну целам, духам гераіню!\nАдпомсціў я - яна ж пайшла са свету!"\nСказаўшы, ўзбег на лоўж, прыпаў да мілай,\nІ хмара дыму ўраз іх засланіла.\n \n<b>Эпілог выдаўца</b>\n \nКалі ты ўсё, чытач, прагледзеўшы цярпліва,\nКанцом не задаволены, што і не дзіва,\nБо хай цікавасць спраў як след не разматае,\nДык тая, ненасычаная, запытае:\nЧаму князь жонку выправіў, а сам застаўся?\nЧаму прыбыць раней на бой не пастараўся?\nЦі мо сама княгіня рушыла ў вір бою?\nЧаму ўзняў Літавор сваю на немцаў зброю?\nШукаць адказаў дастатковых - што карысці?\nБо ведай, што і аўтар той, які калісьці\nПра гэта напісаў (ён быў тады у месце),\nСпісаў, што знаў ці чуў, але маўчаў аб рэшце,\nНе могучы ў адно звязаць усіх выпадкаў\nІ не жадаючы сфальшывіць іх загадкай.\nЯк ён памёр, забраў я рукапіс старога\nІ з думкай, што мне ўдзячны будзе люд нямнога,\nКалі ўся праўда выйдзе на свет Божы\nІ датачыць канец да сказанага зможам.\nУ Навагрудку я ў старым распытваў годзе,\nДы толькі Рымвід ведаў праўду,больш ніводзін.\nАле і ён такі расстаўся з белым светам,\nА пры жыцці не размаўляў ні з кім пра гэта,\nПрысягай звязаны ці словам чэсці.\nНа шчасце, жыў яшчэ адзін у нашым месце,\nХто ў замку быў тады і ведаў таямніцу -\nСлуга княгінін.Ён згадзіўся мне адкрыцца.\nКазаў, а я запісваў, бо ў апавяданні\nЗаўважыў сувязь з рукапісным тым паданнем.\nАднак, ці ўсё тут праўда, не магу ручацца\nІ з тым, хто ўбачыць фальш, не думаю спрачацца.\nБо не прыдумаў я ніякай праўды новай,\nА тое, што пачуў, запісваў слова ў слова.\nСлуга ж той так казаў: "Княгіня ва ўтрапенні\nПрасіла князя, нават стаўшы на калені,\nДы князь яе ўсё роўна слухаць адмаўляўся.\nІ так у гневе тым ён на сваім зацяўся,\nШто жончын плач і просьбы на нішто не ставіў\nІ так яе з адказам - "не і не" адправіў.\nРазлічвала, што ўпросіць, можа, ў іншым часе.\nДала загад паслоў пакінуць на тэрасе\nЦі выправіць за мур, дык я прапёр іх к ліху.\nІ так стварылі мы тады неразбярыху,\nШто комтур, жорсткаю адмовай раззлаваны,\nЗамест падмогі вёз гарматы і тараны.\nКалі княгіня, здзіўленая весткай тою,\nПабегла зноў да мужа, я здалёк - за ёю.\nУваходзім. Цёмна, глуха ў памяшканні пана,\nВідаць, князь моцна спаў. Княгіня ўсхвалявана\nКаля пасцелі стала, ды будзіць не смела -\nПашкадавала ці прасіць больш не хацела,\nБо тут жа кінулася ўжо на спосаб новы:\nБярэ каля ўзгалоўя князеў меч сталёвы,\nУскладае панцыр мужаў, плашч бярэ на плечы\nІ адпраўляецца на ганак для сустрэчы,\nЗагад мне даўшы, каб - нідзе ні слова.\nКалі ўжо на каня сядаць была гатова,\nМяча я не заўважыў у яе пры боку,\nЗабылася мо ўзяць ці дзе згубіла ў змроку.\nПабег шукаць, гляджу - зачынены вароты.\nЯ - да акна, ажно за брамаю ўжо роты.\nТут страх мяне прабраў і, як абліты варам,\nКручуся ўжо пад розных дум сваіх цяжарам.\nТут бліснула, і гром гармат пачуўся ў зале.\nЯ зразумеў, што немцы бітву пачыналі.\nАдразу Літавор, ці то крыху праспаўся,\nЦі, можа, грукатам разбуджаны, ўзарваўся,\nКрычыць і б\'е ў далоні, кліча слуг.\nЯ ўсунуўся паўзком у шчыліну ля даху\nІ бачыў, як шукаў ён вопраткі і зброі,\nЯк стукаў, кінуўся ў княгініны пакоі,\nВярнуўся, выламаў запоры, ўзбег на ганак.\nА на дварэ тым часам бралася на ранак,\nДык князь глядзіць навокал, настаўляе вуха,\nКрычыць і кліча, але ў замку пуста, глуха.\nПабег на ніз і, быццам з думкай аб пагоні,\nУ стайню ўбег, дзе ратныя стаялі коні.\nПаехаў на акопы, стаў як скамянелы\nІ слухаў, скуль нясецца грукат крык і стрэлы\nАж папусціўшы повад, быццам бліскавіца,\nПраз мост і браму паскакаў з сталіцы.\nА я чакаў канца, прыліпшы да аконца.\nУсё заціхла, згасла. Каля ўсходу сонца\nНад\'ехаў князь і Рымвід, і Гражыну сталі\nЗдымаць з сядла. Калі ж яе пранеслі цераз зал\nУспомніць страх: дзе ступяць, след крывавы\nУ грудзі раненая, цяжкае дыханне,-\nЯна, упаўшы, ногі князю абдымала,\nТо рукі, прасціраючы к яму, ламала:\n"Прабач адзіную перад табою здраду!"\nКнязь плача, падымае… Дзе знайсці тут раду?\nСканала. Устаў ён, адступіў, заплюшчыў вочы\nІ так стаяў. Мне зрок схавала цемра ночы.\nА як нябожчыцу пасля на ложак клалі,\nЯ ўцёк. Вядома ўсім, што адбылося далей".\nВось што сказаў слуга, парушыўшы маўчанне,\nДы з смерцю Рымвіда прыйшоў канец і тайне\n(Бо Рымвід жа забараняў пра гэта плесці).\nПасля штораз шырэй пайшлі ў народзе весці.\nНе знойдзецца сягоння ў Навагрудскай гміне\nНіводзін, хто не знаў бы песні аб Гражыне.\nБо й дудары пяюць, і паўтараюць дзеўкі…\nА месца бітвы той цяпер завуць Літэўкі.=Пан Тадэвуш\n\n<b>Кніга першая. Гаспадарка</b>\n\nЛітва! Ты, як здароўе ў нас, мая Айчына!..\nШто варта ты, ацэніць той належным чынам,\nХто цябе ўтраціў. Вось красу тваю жывую\nЗноў бачу і апісваю, бо скрозь сумую.\n \nСвятая дзева, што бароніш Чанстахову\nІ ў Вострай браме свеціш, што ўзяла ў ахову\nНаш слаўны Навагрудак з добрым верным людам,\nЯк мне жыццё ў дзяцінстве ты вярнула цудам,\n(Калі ў адчаі маці пад тваю апеку\nМяне здала, і мёртвае я ўзняў павека\nІ зразу змог пайсці к тваіх святынь парогу\nЗа вернутыя сілы даць падзяку Богу),\nТак цудам зноў нас вернеш на Айчыны ўлонне.\nТым часам перанось дух сумны мой сягоння\nУ край лясных узгоркаў і лугоў духмяных,\nШырока над блакітным Нёмнам разасланых,\nДа каляровых ніў, дзе жыта серабрыцца\nІ залачоная калышацца пшаніца,\nДзе грэчка, быццам снег, свірэпка, як бурштыны,\nI дзяцельнік гарыць румянцамі дзяўчыны\nА на мяжы, што стужкай абвіла палеткі,\nМаўкліва грушы ціхія паселі зрэдку.\n \nМіж гэтых ніў калісьці, над руччом на ўзвышшы\nў бярозавым гаі, у дрэў густых зацішшы\nСтаяў на падмуроўцы панскі дом драўляны:\nЗдалёк бялелі вокны, сцены і парканы,\nБо топалі, што двор ад ветру засланялі,\nІх бель на цёмным лісці рэзка адцянялі.\nТой дом, хоць невялікі, але мілы воку;\nЛя пуні тры стагі стаяць непадалёку\nСнапоў, якіх падстрэшша памясціць не можа.\nВідаць, уся акруга тут багата збожжам,\nВідаць па ліку бабак сцесненых, як зоры,\nПа колькасці плугоў, што йшлі уздоўж разоры\nПа чарназёмным, пэўне, дворных ніў папары,\nДагледжаным старанна скрозь на ўсім абшары\nІ ўзрыхленым не горай агародніх градак,\nШто тут ва ўсім дастатак, рупнасць і парадак.\nРасчыненая брама ўсім апавяшчае,\nШто рады тут гасцям, і ў госці запрашае.\nЯкраз паніч з\'явіўся ў параконнай брычцы:\nАб\'ехаў двор, каб каля ганка запыніцца,\nЗ сядзення злез, а коні з брычкаю тым часам\nПайшлі шчыпаць траву ўздоўж плоту самапасам.\nДом быў пусты, ўваход праз ганак быў замкнёны\nНа зашчапкі, а тыя - палачкай праткнёны.\nПрыезджы не пайшоў да чэлядзі пытацца,\nУбег, адпёршы, ў дом - хацеў з ім прывітацца,\nДаўно не бачыў дому, бо далёка ў месце\nКанчаў навукі і канца прыждаў урэшце.\nУбегшы, прагна азіраецца навокал\nI, як старых сяброў, вітае чула зрокам\nШпалеры, мэблю, ўжытку хатняга прадметы,\nЯкімі змалку быў акружаны, сагрэты.\nДы ўсё здалося меншым - сцены быццам селі,\nАднак партрэты даўнія на іх віселі.\nКасцюшка тут у простай кракаўскай чамары\nАберуч меч дзяржыць, узняўшы вочы ў хмары.\nВось так ён прысягаў за родны край любімы\nЗагінуць ці прагнаць трох ворагаў радзімы.\nДалей сядзіць, апрануты па-польску, ў скрусе\nПан Рэйтан, бо свабоду край утраціць мусіў,\nТрымае востры нож, накіраваны ў лона,\nА перад ім "Федон" і жыццяпіс Катона.\nДалей Ясінскі, юны прыгажун схмурнелы,\nА поруч Корсак, сябра неадступны, смелы -\nСякуць на шанцах Прагі маскалёў заўзята,\nА Прага ўжо навокал полымем абнята.\nКурантавы гадзіннік - сябра год дзіцячых -\nУ шафе каля нішы з радасцю убачыў\nІ зараз жа ўхапіўся за шнурочак з кісцю,\nКаб марш Дамброўскага пачуць, як і калісьці.\n \nПраз дом увесь прабег, шукаючы вачыма\nПакой, дзе жыў перад дзесяткам год хлапчынам\nУбег, ды адступіўся - веры даць не хоча\nСваім вачам: яго пакой - пакой жаночы!\nЦікава, чый? Здаўна быў дзядзька адзінокім,\nА цётка ў Пецярбургу дзесь жыла далёкім,\nІ не жыла ж тут ахмістрыня! На раялі\nПаперы, ноты, кнігі абы як ляжалі.\nУсё раскідана нядбайна, але міла,\nТут, пэўне, не старая ручка лад чыніла!\nВось і сукенка белая з калочка знята,\nЧакае некага, на крэсла згіб напята,\nА з вокнаў шлюць прыемны водар па пакоі\nВазонікі герані, астраў і леўкоі.\nПрыезджы ля акна спыніўся - што за дзіва?\nНа месцы ўзмежка саду з крапівой куслівай\nЦяпер гародчык быў маленькі і стракаты,\nТравы ангельскай повен і пахучай мяты.\nДраўляны нізкі плоцік бег цераз палетак,\nПакрыты стужкамі іскрыстых ясных кветак.\nВідаць, былі нядаўна градкі паліваны,\nСтаяў яшчэ кубелец тут з вадой драўляны;\nАле гароднічкі няма - кудысь прапала,\nВідаць, вось-вось пайшла: яшчэ не перастала\nХістацца брамка, вунь і след віднее ножкі -\nВідаць, была без чаравічка і панчошкі.\nНа белі дробнага пяску, сказаў бы снегу,-\nВыразны лёгкі след; пакінуты з разбегу,\nЁн тут ад нейкіх ножак дробненькіх застаўся\nТаго, хто бегучы, зямлі ледзь дакранаўся.\n \nСпыніўся ля акна, задумаўся прыезджы\nІ доўга удыхаў тых кветак водар свежы.\nНагнуўся нізка над фіялкі кволым кустам,\nПа сцежках бег цікавым вокам, але пуста\nБыло там. На слядах тады ізноў спыняўся\nI адгадаць, чые яны былі, стараўся.\nПадняў раптоўна вочы, бачыць - на паркане\nСтаіць дзяўчына ў белым ранішнім убранні,\nЯкое стан яе ледзь да грудзей хавае,\nА шыю лебедзя і рукі адсланяе.\nЛіцвінка ходзіць гэтак толькі зрання ўдому\nІ ў тым мужчыне не пакажацца чужому,\nДык хоць адна была, а рукі скрыжавала,\nКаб тое засланіць, што сукня не хавала.\nА валасы, не ў буклях, але вузялкамі\nПазвязваныя густа з белымі стручкамі,\nГалоўку дзіўна упрыгожвалі - на сонцы\nСвяцілі, як карона на святой іконцы.\nАблічча не было відаць. А той хвіліне\nЯна глядзела ў поле. Убачыўшы ў даліне\nКагось, са смехам жвава пляснула ў далоні,\nЗляцела з плоту белай птушкай і ў разгоне\nШугнула цераз кветкі, плоцікі, дарожкі\nІ ўздоўж прыстаўленай да падаконня дошкі,\nПакуль ён схамянуўся, ціхай яснай зданню\nў акно ўляцела, быццам месячнае ззянне;\nўзяла сукенку, бегла да люстэрка смела,\nДы госця ўбачыла. З рук сукня паляцела,\nСама ж яна ад страху раптам пабялела.\nТвар хлопца загарэўся чырванню жывою,\nЯк хмарка, калі раннем стрэнецца з зарою.\nПрыжмурыў вочы падарожны, засланіўся,\nХацеў перапрашаць, тлумачыць, пакланіўся,\nСтупіў назад; дзяўчына ўскрыкнула нязвонка,\nЯк быццам бы дзіця, жахнуўшыся спрасонку.\nСпалохаўся паніч, зірнуў: няма дзяўчыны.\nЗбянтэжаны пайшоў і нейкія хвіліны\nЗусім не ведаў, ці яму цяпер смяяцца\nЗ таго спаткання, цешыцца ці мо стыдацца.\n \nА ў гэты час фальварка ўвагі не мінула,\nШто брычка з новым госцем к ганку завярнула\nІ ўжо, старым звычаем, коней распрагаюць,\nДаюць ім сена і аброку засыпаюць,\nБо не хацеў Суддзя, паводле новай моды,\nСкіроўваць у карчму сваіх гасцей падводы.\nХоць слугі не сустрэлі госця ў той жа хвілі,\nНе думай, што ў Суддзі ўсе абы-як служылі -\nЯны загаду пана Войскага чакалі,\nЯкі за домам быў, дзе страву гатавалі.\nНамеснік ён гаспадара, ў адсутнасць пана\nЯму прымаць гасцей спрадвеку права дана.\n(Сваяк далёкі пана, верны сябра дома),\nГасця заўважыў ён у той жа час, вядома,\nАле не мог яму ў кужэльным паказацца,\nДык хуценька тайком пайшоў перапранацца\nУ вопратку, нарыхтаваную ўжо зрання\nНа час вячэры між чужых паноў і паняў.\n \nПазнаў здалёк пан Войскі, стаў, раскрыжаваўся\nІ з крыкам і цалункамі з гасцём вітаўся.\nГаворка пачалася хуткая - такая,\nЯкая многіх год падзеі закранае\nІ вяжа ў рад кароткіх зблытаньк пытанняў,\nУздыхаў, выкрыкаў і новых прывітанняў.\nКалі ўжо Войскі ўволю распытаў, "навохаў",\nПачаў навіны дому выяўляць патроху.\n \n"Ну добра, мой Тадэвуш (гэтак называлі\nГасця, яму імя касцюшкаўскае далі\nНа памятку, што ў час ваенны нарадзіўся),\nНу добра, мой Тадэвуш, што да нас з\'явіўся,\nКалі гасцюе ў нас паненак так багата,\nБо дзядзька ўжо збіраецца цябе засватаць.\nА выбраць ёсць з чаго: у нас тут з\'езд, спатканне\nЗапрошаных сюды на суд размежавання:\nСтарая спрэчка з Графам вырашацца будзе,\nА заўтра, кажуць, і пан Граф сюды прыбудзе.\nПан Падкаморы з жонкай, з дочкамі прыехаў.\nВось моладзь пастраляць у лес пайшла на ўцеху,\nА дамы і старыя ля жняцоў, няйначай,\nПад лесам, мо чакаюць юнакоў з удачай.\nКалі ахвота, пройдземся, сустрэнем скора\nІ дзядзьку, і шаноўных дам, і падкаморых".\n \nІдуць Тадэвуш з Войскім сцежкаю па полі\nПад лес, а гутаркі ніяк ім не даволі.\nА сонца круг свой да краёў нябёс каціла,\nЯно слабей ужо, але шырэй свяціла,\nПачырванеўшы, як здаровае аблічча\nГаспадара, якога пасля працы кліча\nСпачынак і спакой. І вось круг прамяністы\nСпускаецца на бор, а шэры змрок імглісты,\nЗапоўніўшы вяршыні і галлё да краю,\nЛес звязвае ў адно, нібы яго злівае.\nІ бор чарнеў накшталт вялізарнага гмаху,\nНад ім гарэла сонца, як пажар на даху,\nПасля апала ўглыб, паміж камлёў іскрыцца,\nЯк свечка вечарам са шчылін аканіцы,\nІ пагасае. Ўміг сярпоў звон стаў спыняцца,\nІ граблі ў лузе больш ужо не мітусяцца,\nБо пан Суддзя здаўна даў гэткае ўказанне,\nКаб працу разам з сонцам кідалі сяляне.\n"Пан свету знае, колькі працаваць нам трэба.\nКалі яго работнік, сонца, сыдзе з неба,\nПара і селяніну падавацца з поля",-\nТак пан Суддзя казаў заўжды, а пана воля\nВыконвалася аканомам пільна, свята.\nБывала, сцірта ў полі толькі што пачата,\nКалёсы ж ледзь не ўлегцы едуць праз палетак;\nІ цешацца валы, што везці лёгка гэтак.\n \nА госці ўжо вярталіся вясёлай грамадою:\nНаперад - дзеці пад наглядам чарадою,\nЗа імі пан Суддзя з Падкамарынай крочыў,\nА побач - Падкаморы ў акружэнні дочак.\nПаненкі - за старэйшымі, а моладзь збоку\nЦі ззаду за паненкамі, хоць на паўкроку\n(Такі ўжо звычай). І хоць там не заклікалі\nНікога да парадку, пар не расстаўлялі,\nДы кожны сам міжвольна пільнаваўся ладу,\nЯкі ў Суддзёвым доме меў здаўна уладу -\nУсе звяртаць увагу тут былі павінны\nНа ўзрост, пасаду, род, заслугі для Айчыны.\n"Народы славяцца,- казаў Суддзя,- парадкам\nІ гінуць з даўняе традыцыі упадкам".\nІ ўсе звыкаліся з такім жыцця укладам,\nХоць ён не вымушаўся просьбай ці загадам.\nДык той, каму ў Суддзі гасціць пашанцавала,\nПрыстойнасць шанаваў, што ў доме панавала.\n \nНе доўга пан Суддзя з пляменнікам вітаўся:\nРуку падаў пацалаваць, крыху прыўзняўся\nI, ў лоб пацапаваўшы, мовіў штосьці -\nДаўжэйшай гутарцы перашкаджалі госці.\nАднак сляза, якую хутка скінуў з вока,\nКазала, як любіў Тадэвуша глыбока.\n \nУслед за панам з паш, палёў, лугоў і з бору\nУсё вярталася і ў стайню, і ў абору.\nВось прэцца ў вулку гурт авечак шматгаловы\nЗ бляяннем, а за ім тырольскія каровы\nУ пыле крочаць пры званочкаў перазвоне,\nА з луга табуном з іржаннем скачуць коні.\nУсе бягуць да студні, што свірснёй ківае\nСа скрыпам і ваду ў карыты налівае.\n \nСуддзя, хоць змораны, ды цвёрдаю ступою,\nПакінуўшы гасцей, ідзе да вадапою.\nЁн кожны вечар на жывёльны двор загляне,\nКаб ведаць, у якім яго жывёла стане.\nІ гэтага нагляду слугам не паручыць,\nБо знаў: гаспадарова вока коней тучыць.\n \nПан Войскі і Пратазы, ўзяўшы ў рукі свечкі,\nУ сенях развялі гаворку кшталтам спрэчкі,\nБо Возны ўпотай, як падаўся Войскі з дому,\nСталы з вячэрай знесці загадаў к пустому\nПад лесам замку, ў старасвецкія руіны,\nІ там парасстаўляць, не трацячы хвіліны.\nПашто пярэбары? Пан Войскі - злы, крывіўся,\nСуддзю перапрашаў. І пан Сувдзя здзівіўся,\nДы зроблена, час позні, як цяпер вяртацца?\nРашыў перапрасіць гасцей і ў глуш падацца.\nА Возны па дарозе ўжо Суддзі тлумачыў,\nЧаму ён панскія парадкі перайначыў:\nНяма ў двары ніводнае святліцы,\nДзе б гэтулькі гасцей магло зараз змясціцца,\nА ў замку тая зала ў самы раз падходзіць -\nСкляпенне ж цэлае, раскол сцяны не шкодзіць,\nБез шыбаў вокны - ў летні час не перашкода,\nЗатое побач пограб - чэлядзі выгода.\nТак кажучы, міргаў Сувдзі - убачыш з міны,\nШто меў ён і хаваў больш важныя прычыны.\n \nА замак быў за домам - тысячы дзве крокаў,\nЁн веліччу сваёй паважнай вабіў вока,-\nКалісьці ўласнасць слаўнага Гарэшкаў роду.\nЗагінуў пан падчас джяржаўнага разброду,\nДык і маёмасць разляцелася без ладу:\nКанфіскавана, частка трапіла да ўраду,\nНямала перайшло ў крэдытарскія рукі,\nА рэшту занялі пляменнікі ці ўнукі,\nА замка ўсе зракліся, бо ў шляхоцкім стане\nНялёгка класці грошы на яго ўтрыманне.\nАж Граф, сусед - багач, Гарэшкам родзіч некі,\nПаніч, які ледзь толькі выйшаў з-пад апекі,\nПрыбыўшы з ваяжа, прыгледзеўся да мура,\nШто нібы ў ім гатыцкая архітэктура.\nХоць пан Суддзя яму не раз даказваў потым,\nШто дойлід з Вільні быў, таму не мог быць готам,\nГраф замка зажадаў. А ў гэтым самым часе\nАхвота тая ж і ў Суддзі чамусь знайшлася.\nСудзіцца сталі ў земстве, потым і пры ўрадзе\nЎ сенаце, зноў у земстве, у губернскай радзе.\nУрэшце, пасля коштаў, актаў і блуканняў\nПрыйшла ўся справа зноў на суд размежавання.\n \nI праўду Возны гаварыў, што тая зала\nПамесціць і юрыстаў, і гасцей нямала,\nБыла ж бо велічная, з выгнутым скляпеннем,\nЗ філярамі, з падлогай высланай каменнем.\nНа сценах гладкіх, стыль якіх быў просты, строгі\nТырчэлі навакола коз, аленяў рогі,\nПад імі подпісы: калі, дзе, кім забіты.\nА гербы, ўмацаваныя ў сцяны граніты,\nСтральцоў адважных славу неслі ў пакаленні.\nЯснеў Гарэшкаў герб - Паўкозіц на скляпенні.\n \nПарадкам госці увайшлі і ў поўным зборы.\nЗа стол з кампаніі перш рушыў Падкаморы -\nЗа важны чын і ўзрост яму быў гонар гэткі,\nЁн дамам кланяўся, старым і малалеткам.\nПры ім стаў ксёндз-манах, Суддзя пры бернардыне.\nМанах прамармытаў малітву па-латыні,\nМужчыны выпілі гарэлкі, ўсе паселі\nІ моўчкі жвава халаднік літоўскі елі.\nТадэвуш, хоць юнак, але па праве госця\nВысока сеў ля дам пры боку ягамосця,\nАле між ім і дзядзькам месца пуставала,\nЯк быццам госця нейкага яшчэ чакала.\nНа дзверы, то на крэсла дзядзька азіраўся,\nНібы прыходу нечыйга ўсё спадзяваўся.\nТадэвуш стаў здзіўляцца з дзядзькавых паводзін\nІ зрок за ім з дзвярэй на крэсла пераводзіў.\nАж дзіва! Гэтулькі было паненак вокал,\nШто нават мела б дзе спыніцца прынца вока -\nПрыгожыя і роду не абы-якога,\nА позірк юнака - там, дзе няма нікога.\nЗагадка-крэсла гэта цягае неўзаметку.\nНяўважлівы, амаль не гляне на суседку,\nЛедзь колькі слоў прамовіў да Падкамаранкі,\nТалерак не змяніў ёй, не падаў ёй шклянкі;\nПаненак ветлівай бяседай не займае,\nСталічнай адукацыі не праяўляе.\nЯго пустое месца, як прынада, вабіць,\nДы ўжо яно ад думак не пустое, мабыць,-\nПа ім скакалі незлічоныя здагадкі,\nНібы падчас дажджу па лузе жабяняткі;\nМіж іх - адна ўсё постаць, быццам дзе ў затоне\nАзёраў лілія, што свеціць белай скронню.\n \nПадалі страву трэцюю. Пан Падкаморы\nВіна падліў дачушцы Ружы і ў дакоры,\nДругой падсунуўшы талерку з агуркамі,\nСказаў: "Што ж, трэба мне старэчымі рукамі\nСлужыць вам, дочкі". Ўзняўся рух між панічамі,\nШто нетактоўнасці сваёй не прыкмячалі.\nСуддзя тым часам, на Тадэвуша зірнуўшы\nІ адвароты кунтуша крыху загнуўшы,\nНаліў віна і так пачаў: "Вось мы ў сталіцу,\nПа новай модзе, моладзь адцаём вучыцца\nІ не пярэчым, што сыны і нашы ўнукі\nБольш за старэйшых маюць кніжнае навукі,\nАле, па-мойму, моладзь траціць шмат на гэтым,\nШто школы ў нас не вучаць жыць з людзьмі і светам.\nУ панскі двор ішлі мы ў маладыя годы,\nЯ сам быў дзесяць год прыдворным Ваяводы,\nАд бацькі вашага прымаў я настаўленні\n(Тут Падкаморага паціснуў за калені),\nЯго няспынная парада і апека\nЗ мяне дзяржаўнага зрабіла чалавека.\nШаную памяць я яго так, як нікога,\nІ за ўпакой яго душы малю век Бога.\nІ калі менш за іншых змог я навучыцца\nІ вось, вярнуўшыся дамоў, ару зямліцу,\nУ час, калі другія з ласкі Ваяводы\nДабіліся чыноў, пашаны, ўзнагародаў,\nПрынамсі, тое вынес, што ў мяне тут дома\nСустрэнуць кожнага заўжды, як вам вядома,\nЗ пашанай, ветліва. Няхай жа моладзь знае,\nШто ветлівасць - навука ды і не малая,\nНавука трудная, бо тут не ў гэтым справа,\nКаб толькі дзе ўхмыльнуцца, ножкай брыкнуць жвава,\nТакую ветлівасць назваў бы я мяшчанскай,\nАле не старапольскай і не панскай.\nУсіх трэ\' шанаваць, ды кожнага іначай:\nАдна ёсць ветлівасць у гутарцы дзіцячай,\nДругая ў мужа з жонкай, між слугой і панам,\nІ ў кожнай з іх адценне іншае схавана.\nДык трэба доўга, пільна наглядаць, вучыцца,\nКаб потым пры здарэнні ў чым не памыліцца.\nВучыліся ж даўней, а панскія ўспаміны\nБывалі ў нас жывой гісторыяй краіны\nТак, як шляхоцкія - гісторыяй павету.\nТакія гутаркі таксама мелі мэту\nАдзначыць, што брат-шляхціц - знаны і ў пашане,\nА ён, глядзіш, з таго далікатнейшым стане.\nСягоння чалавека не пытай аб родзе:\nХто ён? Дзе жыў? Ці што рабіў? Па новай модзе,\nАбы не шпег ды не ў рыззі, дык кожны прыме\nЯго цяпер. Як той Веспазіян у Рыме,\nНе нюхаў грошай, не пытаў аб іх крыніцы.\nВось так і родам перасталі ганарыцца:\nХто важны, на кім штэмпель, той у нас харошы.\nСяброў цяпер шануюць, як габрэі грошы".\n \nІ тут Суддзя ўсіх змераў вокам па парадку,\nБо хоць заўсёды гаварыў разумна, гладка,\nДы ведаў, што у моладзі цярпення мала,\nДык мо знудзілася ўжо, слухаць перастала,\nАле ўсе слухалі, маўчалі ўсе глыбока.\nТады ён Падкаморага спытаўся вокам,\nА той маўчаў і не спяшаўся з пахвалою,\nІ толькі патакаў паважна галавою.\nТакі дазвол працягваць прачытаўшы з твару,\nСуддзя падліў віна гасцю, сваю ўзяў чару\nІ так прадоўжыў: "Ветлівасць - рэч немалая,\nЯно бо чалавеку зважыць дазваляе\nДругіх людзей узрост, заслугі, род, асвету\nІ ўласную сваю цану пазнаць праз гэта.\nСвайго цяжару мы датуль пазнаць не зможам,\nПакуль каго супроць на шалі не паложым.\nАле з увагай асаблівай і няспыннай\nПра ветлівасць к жанчынам моладзь дбаць павінна,\nТым больш, калі дом знатны і фартуны дбаласць\nЎпрыгожвае краса прыродная і ўдаласць.\nАдтуль шлях да афектаў, а далей, не скрыю,-\nСаюз дамоў. Так колісь думалі старыя.\nДык вось…" Тут пан Суддзя насунуў грозна бровы\nІ кінуў на Тадэвуша пагляд суровы,\nВідаць, што падыходзіў к вывадам прамовы.\n \nДы ў табакерку залатую Падкаморы\nПастукаў і сказаў: "Даўней было шмат горай!\nЦяпер ці мода ўсіх вядзе другой дарогай,\nЦі моладзь лепшая,- менш прыкладу благога.\nВось я успомніў зараз з гэтае нагоды\nЭпоху панавання ў нас французскай моды,\nКалі панічыкаў разбэшчаная зграя\nЎварвалася з чужыны к нам, накшталт нагаяў,\nІ ганіць пачала законы, веру ў Бога\nІ вопратку - усё да самага малога.\nАж жаль было глядзець на гэтых неданоскаў,\nШто гаварылі ў нос, а то й зусім бязносых.\nАд іх пайшлі ў народ брашуры і газеты\nЗ законам новай веры, права, туалетаў.\nІ мелі ж моц яны ў людзей праз тую моду,\nБо калі Бог ссылае кару для народу,\nТо ўперад розум адымае грамадзянам.\nДык вось, адпору не было хлюстам паганым\nI, як чумы, народ збаяўся баламутаў,\nБо ўжо ўнутры сябе адчуў расткі атруты.\nНа моднікаў крычалі, а праз час каторы\nМянялі мову, веру, звычаі, уборы.\nБыў гэта карнавальны маскарад, сваволле,\nПасля чаго настаў вялікі пост - няволя.\n \nУ час майго маленства, у павет Ашмянскі\nУ дом маіх бацькоў прыбыў аднойчы панскі\nСынок, сусед Падчашыч, на французскай брычцы.\nЁн першы ў нас стаў жыць па чужаземнай звычцы.\nНарод хадзіў за ім, як за якім рарогам,\nЗайздросцілі ўсе тым, перад чыім парогам\nСпынялася яго двухкольная дрындулька,\nЯкую называлі ў той час карыюлькай.\nЗаместа лёкаяў - сабачак ззаду пара,\nНа козлах - немец, як драўляная пачвара:\nПанчохі на худых нагах, як тычкі ў хмелі,\nА клямары камашаў серабром блішчэлі.\nКаса ад парыка ў гарбайталі з прарэхай…\nСтарыя з той павозкі пырскалі ад смеху,\nСяляне аж хрысціліся: маўляў, па свеце\nВенецкі чорт у швабскай гойсае карэце.\nПадчашыча апісваць - цяжкае заданне,\nДаволі, што нам здаўся чортам, малпай, зданню\nПарык, якім ён выхваляўся ўсюды многа,\nМы прыраўноўвалі да каўтуна рудога.\nКалі хто і лічыў, што польскае убранне\nШмат прыгажэйшае за моды малпаванне,\nМаўчаў тады, бо моладзь подняла б трывогу,\nШто ён адстаў, з прагрэсам не ступае ў ногу.\nВось гэтак модзе той пракладвалі дарогу!\n \nПадчашыч аб\'явіў, што новыя рэформы\nПраводзіць будзе, дасць жыццю другія формы,\nТлумачыў, што ў той час французскія пісакі\nАдкрылі, быццам людзі між сабой аднакі,\nХоць гэта сказана даўно ў святым законе\nІ кожны ксёндз гаворыць тое ж на амбоне.\nТут справа не ў навуках, але ў іх здзяйсненні!\nАле ў той час былі ўсе ў.гэткім зацямненні,\nШто ўжо ніхто не верыў ні ўва што на свеце,\nПакуль таго ў французскай не чытаў газеце.\nПадчашыч, пры ўраўненні, тытул меў маркіжа,\nА тытулы, вядома, прыбылі з Парыжа,\nА ў той час самы модны тытул быў маркіжа.\nПазней, па новай модзе, тытул той быў зняты,\nІ пан маркіж прысвоіў тытул дэмакрата,\nА ўрэшце, новай модай, за Напалеонам,\nПрыехаў дэмакрат з Парыжа ўжо баронам.\nКаб жыў даўжэй, дык можа б новай альтарнатай\nПерахрысціўся б потым зноўку ў дэмакрата.\nПарыж мяняе моду і хвалу ёй трубіць,\nА што француз змудруе, тое ў нас палюбяць.\n \nДык дзякуй Богу, што калі ў нас хто за межы\nСягоння выязджае, дык не для адзежы,\nНе ў пошуках законаў на чужых паліцах\nЦі, скажам, вымаўлення па кафэ вучыцца.\nУ Францыі сучаснай, пад Напалеонам,\nНяма дзе зараз разгуляцца пустазвонам,\nТам - зброі гук, і нашы сэрцы б\'юцца жвава.\nШто зноў ідзе па свеце пра палякаў слава.\nА слава ёсць, дык будзе і Рэч Паспаліта!\nБо дрэва волі ў лаўр бывае апавіта.\nДы сумна, што час цягнецца марудным крокам,\nБяздзейна, а яны ўсё так ад нас далёка!\nЧакаць дадзела. Рэдка можна ўчуць навіну!\nВы, ойча Робак (зніжыў голас к бернардыну),\nЯ чуў, ізноў з-за Нёмна вестку атрымалі.\nМо вам сябры пра войска наша напісалі?"\n"Ды не,- ксёндз Робак у адказ скрывіўся горка\n(Відаць, што не цікавіла яго гаворка).-\nПалітыкай нуджуся, а калі з Варшавы\nПрыходзіць ліст, дык манастырскія ў ім справы,\nНе след аб іх размову весці пры вячэры,\nДы ёсць тут свецкія, ім што да той паперы?"\n \nТак кажучы, скасіўся трохі ўбок, дзе ў ліку\nГасцей сядзеў маскоўскі капітан, пан Рыкаў.\nСтары салдат, ён быў у вёсцы на кватэры;\nСуддзя праз ветлівасць прасіў яго к вячэры.\nЕў Рыкаў смачна, у гаворку не мяшаўся,\nДы на ўспамін Варшавы зараз адазваўся:\n"Пан Падкаморы! Ой вы! Пан усё цікавы\nПра Банапарта. Цягне ўсё вас да Варшавы!\nАйчына! Га! Не шпег я, хоць па-польску ўмею.\nАйчына! Я ўсё гэта добра разумею!\nЯ - рускі, вы - палякі, зараз не ваюем,\nБо - амністыцыюм, дык разам п\'ём, балюем.\nНа фронце ў нас з французам часта, як брат з братам,\nГарэлку п\'юць. А - ўра!- пачнуць страляць з гарматаў.\nУ нас ёсць прыказка: з кім б\'ёмся, тога любім,\nАбо сказаць інакш: як любім - дык і чубім!\nВайна, па-мойму, будзе ў нас, бо да маёра\nПлута прыбыў са штаба ад\'ютант заўчора:\nДа маршу рыхтавацца! Пойдзем ці пад турка,\nЦі на франдуза. Ох, той Банапарт - фігурка!\nА без Суворава ён можа нас патузаць.\nУ нас расказвалі ў паходзе на француза,\nШто Банапарты чараваў, так і Сувораў\nСтаў чараваць супроць французскіх загавораў.\nАднойчы ў час бітвы знік раптам Банапарты,\nА ён, бач, лісам стаў. Уцяміў тыя жарты\nСувораў,- стаў хартом. Пачуў француз пагоню,\nКатом зрабіўся, наш тады змяніўся ў поні.\nДык гляньце ж, як закончылася гэта справа…"\nТут Рыкаў закусіў, і тут з чацвертай стравай\nСлуга ўвайшоў, і дзверы адчынілі справа.\n \nЎвайшла прыгожая і маладая госця.\nСваім з\'яўленнем нечаканым, прыгажосцю\nЗвярнула вочы ўсіх. Усе яе віталі,\nАпроч Тадэвуша, відаць, здаўна ўжо зналі.\nЯе і постаць зграбную, і бюст прывабны\nСціскаў ружовай сукні матэр\'ял ядвабны.\nГлыбокі горс, карункавы каўнер, рукаўкі\nКароткія. Круціла веер для забаўкі\n(Бо душна не было), той веер залацісты\nПры кожным руху сыпаў зорак дождж іскрысты.\nА ў косы, што сышліся ў круг, і ў завітушкі\nБылі уплецены ружовыя істужкі,\nЗ-паміж якіх брыльянт выглядваў ненарокам\nI, як з каметы зорка, ззяў іскрыстым вокам.\nЗусім парадны выгляд! Шэптаў адгалоскі\nПайшлі, што шыку лішне буднім днём для вёскі.\nНе ўбачыш ножак, хоць кароткая сукенка,\nТак хуценька перастаўляла іх паненка\nІ сунулася, быццам лялечка з батлейкі,\nЯкой, схаваўшыся, штукар кіруе нейкі.\nУсіх паклонам лёгкім, бегучы, вітала,\nЗаняць жа тое месца, што яе чакала,\nБыло нялёгка. Нехапіла многім крэслаў,\nДык чэлядзь да сталоў чатыры лавы ўнесла.\nВыходзіла: рад рушыць ці скакаць праз лаву.\nЎшчамілася між радам і сталом і жвава,\nЗаваяваўшы шлях сабе нялёгкі гэты,\nЯк шар більярдны, пакацілася да мэты,\nТадэвуша кранула, бо ў адно імгненне,\nЗаблытаўшы фальбану ў нечыя калені,\nНязручна паслізнулася і ў той хвіліне\nЗнайшла сабе апору ў маладым хлапчыне.\nПерапрасіўшы ветліва, на месца села\nМіж ім і дзядзькам, але есці не хацела.\nКівала веерам у розныя кірункі,\nТо зноў каўнерыка брабанцкія карункі\nПагладжвала, то лёгкім дотыкам далоні\nКранала валасы і стужкі каля скроні.\n \nГаворка запынілася, усе маўчалі\nХвіліны тры, а потым ціха зашапталі,\nІ гэтак пачалося гукаў нарастанне.\nМужчыны абмяркоўваць сталі паляванне:\nАсэсар з Рэентам, стралкі два і гулякі,\nУзнялі шум наконт куртатага сабакі,\nЯкім пан Рэент, гаспадар яго, хваліўся\nІ ўсё цвярдзіў, што ён за зайца перш хапіўся.\nА вось Асэсар са свайго даводзіў боку,\nШто гэту славу заслужыў яго хорт Сокал.\nДапытваліся ў іншых, але розна ў залі\nПра Сокала і курту госці меркавалі,\nАдны як знатакі, а іншыя як сведкі.\nСуддзя паўголасам звярнуўся да суседкі:\n"Прабач, прашу, што мы з вячэрай не чакалі,\nНе выпадала адкладаць, бо спагадалі,\nШто госці стомленыя, ды і час не ранні.\nЯ думаў, мо не прыйдзеш на вячэру, пані".\nI з Падкаморым пры напоўненым кяліху\nРазмову палітычную павёў паціху.\n \nКалі ўсе зноў да страў вярнуліся з ахвотай,\nТадэвуш на суседку стаў глядзець употай.\nПрыпомніў, што, не могучы вачэй адвесці\nАд крэсла, адгадаў, хто тут павінен сесці,\nДык чырванеў, бо ў сэрца краўся непарадак,\nХоць з ім разгадку ўбачыў тайнаў і здагадак.\nМагчыма, суджана было, каб тут ля боку\nСядзела прыгажуня, стрэтая ў паўзмроку.\nПрызнацца, паказалася вышэйшай быццам,\nАле ж магла ад вопраткі перамяніцца.\nІ колер валасоў у той, нібы, не гэткі,\nА ясна-залаты, а гэта - тып брунеткі.\nДы ў тым віна, магчыма, сонца немалая -\nЯно ж так чырванню пры захадзе палае.\nТады не ўбачыў твару - вельмі хутка знікла,\nАле яго ўяўляць ужо душа прывыкла.\nЁн там угадваў чорненькія вачаняты,\nТвар белы, вусны, быццам вішанькі-блізняты.\nІ тут убачыў тыя ж вусны, твар і вочы,\nДы вось з узростам думка зладзіць штось не хоча\nГароднічка была дзяўчынкай загарэлай,\nА гэта паняй вопытнай здалася, смелай,\nДы ў метрыкі красунь юнак не заглядае,\nДля хлопца кожная жанчына маладая,\nІ ён прызнаць равесніцай любую можа,\nЦнатлівай - кожную, што з выгляду прыгожа.\n \nТадэвуш, хоць налічваў тод ужо дваццаты,\nУ Вільні жыў, дзіцём яшчэ адбыўшы з хаты,\nПад вокам у ксяндза, што меў заданне\nЯму суровае, даўнейшае даць выхаванне.\nДык вось, прывёз Тадэвуш у свой дом айчынны\nЖывое сэрца, ясны розум, дух нявінны\nІ з тым ахвоту немалую пасваволіць.\nУжо зараней ён рашыў сабе дазволіць\nНацешыцца даўно чаканаю свабодай.\nБыў малады і неабдзелены прыродай:\nЗдароўем, сілай мог сапраўды ганарыцца.\nСапліцам зваўся, а вядома, што ў Сапліцаў\nМужчына кожны быў шыракаплечы, дужы,\nВаяка добры, хоць да кніг і менш дасужы.\n \nТадэвуш ад дзядоў сваіх не адрадзіўся:\nІ пешшу мог хадзіць, і на каня садзіўся.\nТупы не быў, ды ад вучобы ўзяў не многа,\nХоць дзядзька для яго не шкадаваў нічога.\nЁн ахватней страляў ці шабляй забаўляўся,\nБо для вайсковай службы змалку рыхтаваўся,\nКаб быць у згодзе з бацькавай апошняй воляй.\nДык сумаваў па бубне, седзечы у школе.\nДы вось намер чамусьці колішні змяніўся,\nІ дзядзька даў наказ, каб ехаў, ажаніўся\nІ стаў гаспадаром. Казаў, што на пачатак\nЯму дасць вёску, а пасля і ўвесь дастатак.\nК Тадэвушу цягнулі гэтыя прычыны\nЦікаўны зрок суседкі, ўважлівай жанчыны.\nЯна памерала крытычным быстрым вокам\nЯго плячыстасць, стан, грудзей разлёт шырокі,\nПагпядвала на твар, што мігам загараўся,\nКалі з яе вачыма хлопец сустракаўся,\nБо ўжо нясмеласць першая ў яго прапала.\nГлядзеў ён вокам смелым, што агнём палала,\nГлядзела і яна гарэзліва, заўзята,\nІ тлелі зрэнкі іх, як свечкі ў час раратаў.\n \nПерш па-французску да яго загаварыла:\nПрыбыў са школы, дык перш кнігі зачапіла,\nА ўслед - пісьменнікаў і новыя выданні;\nЗ яго адказаў зноў высноўвала пытанні.\nА потым павяла гаворку аб культуры,\nМастацтве, танцах, музыцы, а на\'т скульптуры!\nДала намёк, што знае пэндзаль, ноты, друкі.\nАжно аслупянеў Тадэвуш з той навукі,\nПабойваўся, каб так пасмешышчам не стацца,\nПачаў, як на экзамене, ўжо заікацца.\nНа шчасце, тут настаўнік мілы быў, не строгі:\nСуседка разгадала гэтыя трывогі\nІ гутарку звяла з вышыняў і узлётаў\nДа спраў вясковага жыцця, нуды, залётаў\nІ як праводзіць час, і чым заняцца,\nКаб жыць і ў вёсцы весела, з нудой не знацца.\nТадэвуш пасмялеў, і справы беглі далей.\nЗа паўгадзіны ўжо амаль сябрамі сталі,\nЗ\'явілася спрачацца, жартаваць патрэба.\nЎканцы паставіла пры ім тры галкі хлеба -\nАсобы тры на выбар; першую ўзяў зблізку.\nПадкамаранкі вочы апусцілі нізка,\nА тая засмяялася ды не сказала,\nКаго шчаслівая галушка азначала.\n \nІначай на другім канцы стала гулялі.\nТам раптам Сокала староннікі паўсталі\nІ на прыхільнікаў куртатага усселі.\nВялікай стала спрэчка, дык ужо не елі,\nА стоячы пілі; паток слоў звонка ліўся,\nА Рэент найстрашней цецеравіўся,\nІ не было канца ўжо тому такаванню\nІ рук яго нястомнаму практыкаванню.\n(Даўней быў адвакатам Рэент, пан Балеста,\nІ меў мянушку прапаведніка за жэсты.)\nДык зразу, падагнуўшы рук абедзвюх локці\nІ вострыя наставіўшы на пальцах ногці,\nЁн двух хартоў прысутным вобразна паказваў\nІ так заканчваў: "Вычха! мы пусцілі разам\nСабак, як быццам зразу два куркі рванулі\nІ з двух ствалоў адначасова саданулі.\nПайшлі! А заяц - скок! І полем паімчаўся.\nСабакі вось! (гаворачы, перамяшчаўся\nЗ рукамі ўздоўж стала, малюючы пагоню).\nСабакі - вось! ад лесу мо ўжо з гоні.\nТут Сокал - смык! Сабака добры, ды гарачы,\nНа палец вырваўся, не болып, я гэта бачыў\nI ведаў, што дасць маху. Заяц справу знае,\nМастак! У поле рве, а псарня ж, брат, дурная!-\nУся - за ім! Ён гэта ўбачыў ды - пстрык! жвава\nУ правы бок, сабакі - ўслед за ім управа,\nДык ён улева раптам як махне два сусы!\nПакуль сабакі ўлева, ён - у лес, а Кусы\nМой - цап!!!" На стол далей пан Рэент нахіляўся\nІ пальцамі ў другі яго канец перамяшчаўся,\nІ "цап!" раўнуў Тадэвушу над самым вухам.\nАд гэтакага выбуху міжвольным зрухам\nТадэвуш і суседка пасярод размовы\nПадскочылі, рвануўшы ўраз свае галовы\nУ два бакі, нібы вяршаліны двух хвояў\nПад націскам вятроў, і з-пад стала абое\nРванулі рукі, што ляжалі ўжо бок з бокам,\nА твары чырванню набеглі ў момант вока.\n \nТадэвуш, каб збянтэжаным не паказацца,\nПрамовіў: "Праўда, пане Рэент, мне, прызнацца,\nВаш Кусы спадабаўся, а калі ён хопкі…"\n"Ці хопкі?- крыкнуў Рэент,- Гэтакі таропкі\nСабака ды каб быў не хопкі!" Дык нанова\nЯму прыхільнае Тадэвуш мовіў слова\nІ шкадаваў, што бачыў гончага выпадкам\nІ часу мала меў, каб ацаніць парадкам.\n \nТут задрыжэў Асэсар, выпусціў кілішак\nІ ўбіў зрок у Тадэвуша, як базылішак.\nАсэсар менш крыклівы, не такі рухавы\nІ шмат драбнейшае за Рэента паставы,\nБыў страшны на шляхоцкіх зборышчах, бывала.\nКазалі ўсе, што ў языку ён мае джгала,-\nТакія ён прыдумваў анекдоты, жарты,\nШто кожны з іх у каляндар быў трапіць варты,\nА вострыя ж усе! Даўней ён жыў багата,\nДы спадчыну бацькоў і ўсю маёмасць брата\nПусціў, разгульваючы па вялікім свеце.\nЦяпер служыў, каб быць хоць нечым у павеце.\nЛюбіў ён паляванні ці то для забавы,\nЦі мо таму, што голас труб і час аблавы\nЯму прыносілі ўспамінаў шмат з былога,\nКалі стральцоў прыдворных меў і гончых многа.\nЗ той псярні толькі два сабакі засталіся,\nА тут з іх аднаго прыніжваць узяліся.\nДык падышоў, твар, бакенбардамі пакрыты,\nПагладзіў і сказаў з усмешкай ядавітай:\n"Бясхвосты хорт - як шляхціц, службай не заняты\nА пан сцвярджае, быццам лепшы хорт куртаты?\nПа-мойму, хорт з хвастом заўсёды болей ходкі,\nЛепш мо на суд здамося вашай, пане, цёткі.\nХоць пані Талімэна век жыла ў сталіцы\nІ к нам нядаўна толькі рачыла з\'явіцца,\nДы знае паляванне лепш, чым хто між намі,-\nНавука ж бо прыходзіць і сама з гадамі".\n \nТадэвуш, на якога з боку інтрыгана\nЗваліўся гром, падняўся з месца ўсхвалявана\nІ моўчкі стаў глядзець саперніку у вочы…\nНа шчасце, Падкаморы чхнуў магутна двойчы.\n"Віват!" - сказалі ўсе. Ён дзякаваў ад сэрца\nІ пальцамі пачаў званіць па табакерцы,\nШто з золата была, з брыльянтавай аправай,\nЗ партрэтам унутры манарха Станіслава -\nАд караля падарак бацьку ўласнаручны.\nЯе ён даставаў у кожны момант зручны\nІ звонам знак даваў, што хоча адазвацца.\nДык вось замоўклі ўсе, не смелі больш спрачацца\nА ён сказаў: "Браты і шляхта дарагая!\nТаму, што форум паляўнічых - поле з гаем,\nДык гэтых спраў у хаце я не вырашаю,\nА пасяджэнне на наступны дзень склікаю,\nБо рэплік на сягоння ўжо даволі.\nГэй, Возны! Адклікай на заўтра справу ў поле.\nА заўтра Граф і паляўнічых больш прыедзе.\nІ пан Суддзя падасца з намі. Так, суседзе?\nІ пані Талімэна, ўсе паненкі, пані\nЗахочуць, думаю, пабыць на паляванні,\nІ Войскі, спадзяюся, рушыць з намі з дому".\nПры гэтым табакерку падаваў старому.\n \nА Войскі, седзечы ў канцы стала далёкім,\nСачыў за ўсім прыжмураным разумным вокам.\nІ хоць яму пытанні моладзь задавала,\nБо знаўцаў гэтакіх, як ён, было ўжо мала,\nСядзеў зусім без слоў і без ніякіх рухаў,\nТабаку ў шчопцях важыў, а пасля панюхаў\nІ чхнуў, аж памяшканне загудзела рэхам.\nТады прамовіў з лёгкім, гаркаватым смехам:\n"О, як жа сумна мне старому! Я ў здзіўленні!\nБо што ж сказалі б у мінулым пакаленні,\nКаб у кампаніі такой, як тут мы бачым,\nПачаў мірыць хто спрэчку аб хвасце сабачым!\nІ што сказаў бы Рэйтан, каб цяпер прачнуўся?\nНапэўна б у свой ляхавіцкі склеп вярнуўся!\nШто б Несялоўскі нам сказаў, які трымае\nІ зараз мо найлепшыя на свеце зграі\nІ мае сотні дзве стралкоў, звычаем панскім,\nІ сецяў сто вазоў у замку Варанчанскім,\nА столькі год, як той манах, сядзіць удому,\nІ нельга упрасіць яго ўжо ў лес нікому -\nБелапятровічу і то паслаў адмову!\nЧаго ж яму чакаць ад сённяпшяга лову?\nБыло б прыгожа, каб ён, пан старога роду,\nГаняць па полі шаракоў, як вы, ўзяў моду!\nУ мой час, пане, згодна мовы паляўнічых,\nДзік, лось, мядзведзь ды воўк шляхоцкай быў здабычай\nА вось без рог, клыкоў ці кіпцюроў звярына\nБыла здабычаю слугі ды селяніна.\nНіхто з паноў не ўзяў бы стрэльбы ў рукі потым,\nКалі б яе спаганіў нехта дробным шротам!\nТрымалі і хартоў, ды толькі для забавы.\nКалі з-пад ног шмыгне шарак пасля аблавы,\nТады за ім сабак, бывала, выпускалі,\nА следам панічы на коніках скакалі\nПад вокам у бацькоў, што ў той бок ледзь глядзелі,\nНі то што каб пасля сварыліся, гудзелі.\nДык хай яснавяльможны Падкаморы рачыць\nАдклікаць той загад і мне няхай прабачыць,\nШто не магу на гэта ехаць паляванне\nІ што ніколі там нага мая не стане!\nЗавуць мяне Грачэха, а ад часаў Леха\nЗа зайцам не ганяўся ні адзін Грачэха!"\n \nТут смех падняўся і гучаў праз час каторы.\nУсталі з-за стала. Перш рушыў Падкаморы -\nЗа важны чын і ўзрост яму тут гонар гэткі.\nЁн кланяўся старым і дамам, і падлеткам.\nЗа ім пайшоў манах, Суддзя - пры Бернардыне.\nСуддзя ў дзвярах падаў руку Падкамарыне,\nТадэвуш - Талімэне, Асэсар - Крайчанцы,\nА на канцы пан Рэент - Войскай Грэчашанцы.\n \nТадэвуш з маладзейшымі ў гумно падаўся,\nДы быў збянтэжаны і думкай заглыбляўся\nУ дзень мінулы і ў здарэнняў чаргаванне:\nСуседка ля стала, а перад тым спатканне,\nI асабліва слова "цётка" каля вуха\nДакучліва гудзела, быццам тая муха.\nХацеў пра Талімэну ў Вознага спытацца,\nАле без сведкаў не ўдалося з ім спаткацца.\nІ Войскага не бачыў - той без затрымання\nПадаўся за гасцямі, маючы заданне\nАдвесці дамам і старэйшым для спачынку\nПакоі адпаведныя ў жылым будынку.\nА маладых Тадэвушу загад быў даны\nЗавесці ў пуню, ў сена торп падрыхтаваны.\n \nПраз паўгадзіны ціш была вакол, якая\nМо ў кляштары, як змоўкне звон начны, бывае,\nІ толькі вартаўнік у цемры адзываўся.\nПаснулі ўсе. А сам Суддзя яшчэ не клаўся,\nЯшчэ ён планаваў наступнага дня справы\nІ будучыя ў полі для гасцей забавы.\nЗагад даў войтам, ахмістрыні, аканомам\nІ ўсім, хто ў доме працаваў і па-за домам,\nА потым у рахунках дня стаў разбірацца.\nНарэшце клікнуў Вознага: час распранацца.\nПерш Возны пояс зняў з яго шырокі, літы\nРаботы слуцкай - кручаны і віты,\nЗалататканы з кутасамі шляк багаты,\nА сподам чорна-серабрысты шоўк у краты.\nТой пояс носяць толькі важныя асобы -\nНа светлы бок днём свят, на чорны - ў дні жалобы.\nТут толькі Возны ўмеў яго завязваць, скласці,\nДык вось складаў і бараніўся ад напасці:\n \n"I што ж, што я сталы занёс сягоння ў замак?\nНіякіх страт, а цяжбе новы дан напрамак.\nЗа замак жа вядзецца ў нас сягоння справа.\nЗ сягонняшняга дня - у нас на замак права,\nІ як бы супраціўны бок не завіхаўся,\nЯ маю доказы, што замак нам дастаўся,\nБо хто гасцей у замку за сталом прымае,\nТой сведчыць, што бярэ яго ці што трымае.\nСаміх праціўнікаў мы выставім у сведкі.\nВядомы мне ўжо не адзін выпадак гэткі".\n \nСуддзя ўжо спаў, дык Возны выйшаў ціха ў сені,\nЛя свечкі сеў і выняў кніжачку з кішэні,\nШто, быццам малітоўнік, век яму служыла.\nГартаць яе было старому вельмі міла.\nБыла гэта ваканда трыбунала: радам\nУ ёй стаялі спісы спраў, што прад урадам\nСам Возны выклікаў іх у даўнейшым часе,\nЦі аб якіх пасля ўжо вестка разышлася.\nВаканда для чужога - проста спіс іменняў,\nА для ўладальніка - вялікі збор здарэнняў.\nЧытаў і ўспамінаў: Агінскія з Візгірдам,\nДамініканцы з Рымшам, Рымша з Вышагірдам,\nРадзівіл з Верашчакам, Гедрайць з Радултоўскім,\nЗ кагалам Абуховіч, Юрага з Пятроўскім,\nЗ Міцкевічам Малеўскі і на заканчэнне\nЗ Сапліцам Граф. Пераглядзеўшы ўсе іменні,\nЗноў бачыць справы ўсе, іх ход цікавы, рэдкі,\nІ ажываюць зноў бакі: і суд, і сведкі.\nІ бачыць сам сябе, як некалі, бывала,\nУ сінім кунтушы ён, служка трыбунала,\nАбпёршыся на шаблю, стол рукой пакажа,\nНязгодных выкліча і "сціхніце" прыкажа.\nМіж гэтых дум, малітву шэпчучы, памалу\nЗаснуў апошні ў Княстве Возны трыбунала.\n \nТак забаўляліся, жылі ў былыя годы\nЎ літоўскай ціхай вёсцы, а ў той час народы\nСцякалі кроўю і слязьмі, бо ён, Бог войнаў,\nАкружаны палкамі, гнаў народ свой збройны\nІ спрэжаных арлоў срабрыстых з залатымі\nТо ў Лівію, то зноў між Альпамі крутымі\nЗа громам кідаў гром, то ў Піраміды, Табар,\nМарэнга, Ульм, Аўстэрліц. Смерць, Насілле, Забар\nІшлі за ім і перад ім. А тая сіла\nПранесла славу заваёўнікаў ад Ніла\nАжно на поўнач, дзе ля Нёмна паваротаў\nАдбілася, нібы ад скал, ад царскіх ротаў,\nШто сцераглі Літву жалезнаю сцяною\nАд весткі для Расіі, як памор, страшное.\n \nА ўсё ж не раз навіна, быццам камень з неба,\nЎ Літву трапляла. Дзед, што рад куску быў хлеба,\nБязрукі ці кульгавы, дар прымаў набожна,\nАле навокал азіраўся асцярожна.\nКалі ж нідзе ў двары ярмулак не заўважыў,\nНе бачыў ні салдат, ні ўлады царскай стражаў,\nТады казаў, кім быў: салдатам з легіёнаў,\nШто нёс старыя косці да сваіх загонаў,\nБо сіл не меў іх бараніць. О, як прымалі\nЯго, і як паны і слугі абдымалі\nІ плакалі наўзрыд! Тады, сагрэты ласкай,\nЕн праўдай дзіўнай забаўляў усіх, як казкай.\nКазаў пра тое ім, як генерал Дамроўскі\nЗ Італіі прывесці хоча корпус польскі\nДамоў, сабраўшы сілы на Ламбардскім полі,\nІ як Князевіч жыў у замку Капітолі,\nІ як французам кінуў сто сцягоў крывавых,\nЗдабытых ад патомкаў кесараў шматслаўных,\nЯк з\'ехаў Ябланоўскі ў край вясны бясконцай,\nДзе цукар вараць і дзе перац спее ў сонцы,\nА лес цвіце духмяна. З Легіяй Дуная\nЁн тужыць па сваіх і неграў пакарае.\n \nКрадком навіна старца вокал вандравала,\nІ хлопца ў ціхай вёсцы часта спакушала:\nЛясамі, праз балоты брыў ён ноччу цёмнай\nІ ад пагоні кідаўся ў глыбіні Нёмна,\nНырцом да Княжаства Варшаўскага падходзіў,\nДзе радасны прыём у землякоў знаходзіў.\nДы перш чым адысці, з узгорка ці з каменняў\nГукнуў праз Нёман маскалям: "Да пабачэння!"\nТак перайшлі Гурэцкі, Пац і Абуховіч,\nПятроўскі, Абалеўскі, Ружыцкі, Яновіч,\nБрахоцкі, Міжыеўскія, Бернатавічы\nІ Купсць, і Гедымін… ды ўсіх не пералічыш.\nБацькоў, край родны свой, маёмасць пакідалі,\nЯкую цараняты ўміг канфіскавалі.\n \nЗдаралася, ў Літву з манастыра чужога\nМанах з\'яўляўся і, асмелены нямнога,\nГазету выпараў з-паміж сваіх шкаплераў,\nА ў ёй быў спісаны дакладна лік жаўнераў\nІ камандзіраў прозвішчы, чыны і званні,\nІ іх геройстваў або смерцяў апісанні.\nІ першы раз за шмат гадоў сям\'я пазнала,\nШто сына недзе смерць ці пахвала спаткала.\nПрымаў жалобу дом, не смеючы прызнацца,\nПа кім яна была, і толькі здагадацца\nМаглі суседзі. Толькі сум таёмны гэты\nЦі радасць панская служылі за газеты.\n \nКсёндз Робак гэтакім манахам быў, здаецца.\nБывала, што ў пакоі ён з Суддзём запрэцца,\nПра штосьці гутарыць, а потым і навіна\nРасходзіцца ў суседстве. Выгляд Бернардына\nКазаў, што не заўсёды быў ён служкам Божым\nІ жыў не век за манастырскай агароджай.\nНад правым вухам меў ён, трохі вышай скроні,\nКавалак скуры здзёрты ў шырыню далоні\nІ след у барадзе ад стрэлу ці мо ўдару.-\nНе мог ля алтара ён так пашкодзіць твару.\nІ не адны шрамы, зрок, голас забіяцкі,\nА кожны рух яго і голас быў салдацкі.\n \nУ час імшы, калі з паднятымі рукамі\nЗвяртаўся да людзей, гаворачы "Пан з вамі",\nТо часам павярнуўся гэткім спрытным рухам,\nНібы яму "кругом!" скамандваў хто над вухам,\nІ словы літургіі гэткім мовіў тонам,\nЯк быццам не служыў, а кіраваў швадронам.\nПрыслужнікі заўсёды заўважалі гэта.\nІ ў справах палітычных, што кіравалі светам,\nБольш Робак разбіраўся, чым у справах веры.\nУ горад часта ездзіў, нейкія паперы\nЦі пісьмы атрымоўваў, ды ў чужых ніколі\nТых пісьмаў не чытаў. І іншых спраў даволі\nЎ яго было: ён рассылаў ганцоў кудысьці\nІ часта ў ноч ішоў для нейкае карысці,\nПаноў наведваў і са шляхтаю шаптаўся.\nЗнаёмая была яму і бедната ўся,\nЗ сялянамі ў карчме любіў разгаварыцца\nІ ўсё пра розныя падзеі за граніцай.\nЦяпер Суддзю, што спаў ужо каля гадзіны,\nІшоў будзіць, меў, пэўне, важныя навіны\n\n	<b>Кніга другая. Замак</b>\n\nХто з нас юнацкіх год не помніць, як, бывала,\nІшоў са стрэльбай полем, свішчучы удала,\nКалі ні плот, ні вал ніякі не спужае,\nКалі мяжа не спыніць нават і чужая.\nБо у Літве стралок, як тое судна ў моры,\nКуды захоча, вольна ходзіць па прасторы.\nЁн, як прарок, глядзіць у неба, дзе ў аблоку\nШмат знакаў для стралецкага адкрыта зроку,\nАбо з зямлёй гаворыць, што для мешчаніна\nГлухая, а яму штось шэпча безупынна.\n \nВось драч на сенажаці рэзка адазваўся\nI, як шчупак у Нёмне, у траве схаваўся,\nА тут над галавою раззвінеўся песняй\nЗваночак ранні - жаўранак, вястун прадвесняў.\nА там арол зашастаў крыллямі над пашай\nI, як цара камета, вераб\'ёў настрашыў.\nА ястраб, узляцеўшы высака ў блакіты,\nТрапечацца, як шпількай матылёк прыбіты,\nI, зайца ўгледзеўшы ці птушку вострым зрокам,\nНырне раптоўна долу, быццам зорка ў змроку.\n \nКалі ж вярнуцца нам з вандроўкі Бог дазволіць,\nКаб жыць зноў мірна ўдому, працаваць на полі,\nУ конніцы служыць, што зайцаў даганяе,\nАбо ў пяхоце, што на птушкі стрэльбы мае,\nНе ведаць іншых, як каса і серп, рыштункаў,\nДругіх газет, апроч дамашніх разрахункаў?\n \nНад Сапліцовам сонейка ўзышло і ўпала\nНа стрэхі, шчылкамі ўглыб пуні завітала.\nІ па зялёным, свежым і пахучым сене,\nЗ якога далятала моладзі храпенне,\nПаўзлі з мігценнем светлым залатыя смужкі\nЗ дзіры ў страсе і выглядалі, быццам стужкі.\nІ вось казыча вусны спячых промень ранка,\nЯк каласком дзяўчына, будзячы каханка.\nВось вераб\'і цвіркочуць, скачучы па стрэхах,\nГусак загагаў тройчы, а за ім, як рэха,\nУвесь птушыны двор стаў адклікацца ў хоры,\nI статак зарыкаў, выходзячы з аборы.\n \nУсталі ўсе. Тадэвуш сну прагнаць не можа,\nБо найпазней заснуў. Збянтэжыў, растрывожыў\nЯго ўчарашні дзень, дык пеўні ўжо запелі,\nА ён не сплюшчыў вока і ў сваёй пасцелі\nКруціўся так, што ў сене ледзьве не ўтапіўся.\nЁн моцна спаў, ды вось ад ветру падхапіўся,\nКалі старыя дзверы заскрыпелі звонка\nІ бернардын ксёндз Робак стаў ля застаронка.\nЁн крыкнуў: "Surge, puer!" - і жартліва ўзняты\nПаказваў пояс свой манаскі вузлаваты.\n \nА на дзядзінцы гоман, крыкі, пераклічкі.\nСтральцы выводзяць коней, пад\'язджаюць брычкі,\nАж двор таго натоўпу агарнуць не ў сіле.\nВось граюць трубы, вось і псярні адчынілі.\nСабачы гурт вясёла скача і скавыча,\nУбачыўшы ўкруг коней, зброю, паляўнічых.\nХарты перш па дзядзінцы скачуць, як дурныя,\nПасля ў аброжкі самі падстаўляюць шыі.\nУдачу варажылі гэткія прыкметы;\nІ ўсе за Падкаморым рушылі да мэты.\n \nПерш егры ехалі адзін каля другога,\nАле за брамай расцягнула іх дарога.\nАсэсар з Рэентам трымаліся ўсё ж пары,\nІ хоць ім злосць крывіла час ад часу твары,\nВялі размову мірна, з гонарам, як людзі\nПерад судом, дзе лёс іх вырашацца будзе.\nЗ іх слоў не ўбачыш, як заўзятасці ў іх многа.\nАсэсар вёў Сакола, а Рэент Кусога.\nНа брычках дамы ехалі ў канцы калоны,\nА побач - моладзі натоўп вясёлы конны.\n \nКсёндз Робак па двары хадзіў павольным крокам,\nВідаць, чытаў малітвы, але кідаў вокам\nУ бок Тадэвуша. З затоенай усмешкай\nДаў знак. Тадэвуш да яго пад\'ехаў спешна,\nА ён ля носа пальцам пагражаць стаў строга.\nІ як Тадэвуш ні прасіў тады старога,\nКаб той сказаў, што гэты знак пагрозы значыў,\nДы ксёндз шаптаў малітвы і не растлумачыў.\nА як пайшоў, каптур націснуўшы на вочы,\nПадцяў каня Тадэвуш і за браму скочыў.\n \nА паляўнічыя якраз паход стрымалі\nІ нерухомай кавалькадаю стаялі.\nАдзін другому знак маўчаць даваў рукамі,\nІ ўсе з цікаўнасцю глядзелі на той камень,\nДзе пан Суддзя стаяў. Ён звера ўжо убачыў\nІ жэстамі рукі загад здалёк тлумачыў.\nДык ясна ўсім: стаяць. Адны к яму паволі\nАсэсар і пан Рэент трухаюць па полі.\nТадэвуш быў бліжэй, дык змог іх папярэдзіць;\nСпыніўся ля Суддзі, каб перш за іх угледзець.\nДаўно не быў на полі, на сівым прасторы\nНе бачны заяц між каменняў у разоры.\nСуддзя паказвае яго - шарак стуліўся,\nЛя каменя ляжыць, з зямлёю шэрай зліўся,\nЧырвоным вокам, у свой бок накіраваны,\nЗлавіў варожы зрок і, як зачараваны,\nСа страху ад яго адняць не можа вока\nІ пад апокай мёртвы быў, нібы апока.\nТым часам поле курыцца ўсё бліжай, бліжай,\nЛяціць на смычы Кусы, побач Сокал хіжы.\nТут Рэент і Асэсар "вычха!" ўраз раўнулі\nI разам з гончымі ва ўзняты пыл нырнулі.\n \nА ў час, як заяц быў прадметам інтарэсу,\nЗ\'явіўся раптам Граф ля замкавага лесу.\nУся акруга знала графава дзівацтва,\nШто ён не мог нікуды на пару сабрацца.\nЗаспаў і сёння, дык вымову даў халопам,\nЗаўважыў паляўнічых і скакаў галопам.\nСурдут ангельскі белы свой суконны\nНа вецер расхінуў, а ззаду - слугі конна\nУ чорненькіх брыльках, аж лак на іх ільсніцца,\nУ ботах, куртачках і белых нагавіцах.\nА слугі, што фарсяць у гэткай вось ліўрэі,\nЗавуцца ў графавым палацыку жакеі.\n \nСкакала чвалам цераз поле чарада ўся,\nДы Граф заўважыў раптам замак і стрымаўся.\nЁн першы раз тут быў уранні і не верыў,\nШто гэта быў той самы мур, да гэткай меры\nАдсвежыліся ранкам рысы пабудовы.\nЗдзівіў надзвычай Графа выгляд замка новы.\nВось вежа, што над ранняю імглой тырчэла,\nВышэйшаю здалася мо ўдвая; блішчэла\nНа блясе сонца - дах, як золатам, быў крыты,\nВясёлкамі цвілі кавалкі шыб пабітых.\nЗямлю ахутала туману павалока\nІ скрыла шчыліны і выламы ад вока.\nДалёкі гону крык, прынесены вятрамі,\nАдбіўся некалькі разоў паміж мурамі;\nПрысягу даў бы, што крык з замка, што ў тумане\nМур, аднавіўшыся, людскім стаў памяшканнем.\n \nЛюбіў Граф захапляцца кожнай з\'явай новай\nІ рамантычнай, як казаў. Ён рамансовай\nЗваў галаву сваю, але на самай справе\nЁн быў дзівак. Здаралася, што на аблаве\nРаптоўна стане і ўгару глядзіць жалосна,\nЯк кот, калі заўважыць вераб\'ёў на соснах.\nНе раз без стрэльбы, без сабак блукаў у гаі,\nЯк дэзерцір, што бездарожжамі кульгае,\nТо пазіраў на хвалі нерухомым зрокам,\nЯк чапля, што ўсю рыбу зжорла б хцівым вокам\nТакія дзіўныя былі ў яго звычаі.\nКазалі ўсе, што Графу "трошкі не хапае",\nАднак пашану меў, бо пан быў з прапрадзеда,\nБагач, дабрак для мужыкоў, друг для еуседа\nІ на\'т габрэя.\n \nГрафскі конь убок з дарогі\nПраз поле пад замковыя пабег парогі.\nСамотна уздыхнуў Граф, стоячы ля муру,\nДастаў паперу і пачаў чарціць фігуру.\nАж вось, зірнуўшы ўбок, за дваццаць, можа, крокаў\nЗаўважыў чалавека. Моўчкі адзінока\nСтаяў ён, рукі ўсунуўшы ў кішэні,\nЗадраўшы галаву, нібы лічыў каменні.\nПазнаў яго пан Граф, ды, пэўне, са тры разы\nГукнуў, пакуль на кліч той адказаў Гервазы.\nБыў гэта шляхціц, колішні слуга Гарэшкі,\nАпошні з тых, якія тут тапталі сцежкі.\nСтары быў рослы і сівы, твар меў здаровы,\nАле маршчыністы, пануры і суровы.\nДаўней са шляхтай весяліўся пастаянна,\nДы з дня, ў якім ягонага забілі пана,\nГервазы адмяніўся. Хоць гады ляцелі,\nІ Не быў больш на кірмашы, ані на вяселлі.\nІ з той пары ўжо больш не жартаваў ніколі,\nНіхто й яго усмешкі ўжо не бачыў болей.\nНасіў Гарэшкаву ліўрэю беззаменна,\nХоць жоўты колер курткі захаваўся дрэнна,\nГалун зжаўцеў і перастаў іскрыцца,\nДы ўсё ж віднеў яшчэ паўкозіц на пятліцах -\nГарэшкаў герб. Таму, не дзеля жарту злога,\nПаўкозіцам празвалі шляхціца старога,\nТаксама ад прымоўкі, што без перастанку\nІ Ён паўтараў, народ дражніў яго Мапанку\nЦі Шчэрбам, бо на лысіне рубцоў меў многа\nА зваўся ён Рамбайла, герба ж быў якога,\nНе ведалі. Ён Ключнікам тытулаваўся,\nБо ключнікам спрадвеку ў замку заставаўся.\nДагэтуль пук ключоў ля боку, як калісьці,\nНасіў на стужцы з кутасамі, хоць карысці\nЦяпер з ключоў тых не было, бо дзверы замка\nДаўно стаялі насцеж. Дык замкі і клямкі\nПрыладзіў да дваіх дзвярэй сваім стараннем\nІ I штодня забаўляўся іхнім адмыканнем.\nЗнайшоў сабе прытулак у адным з пакояў,\nХоць мог у Графа жыць у поўным супакоі,\nДы ўсюды сумаваў і чуўся слабым, хворым,\nАж покуль не вяртаўся зноўку ў гэты хорам.\n \nЗа шапку, Графа ўгледзеўшы, стары схапіўся\nІ сваяку паноў даўнейшых пакланіўся,\nСхіліўшы лысіну бліскучую пад сонца,\nЯкое асвяціла ўміг рубцоў бясконца.\nПадходзіў, гладзячы яе, яшчэ раз нізка\nІ Прыгнуўся і сказаў: "Мапанку, мой паніска!\nДаруй, што так кажу, мой ясны Графе пане,\nЗ прывычкі гавару, а не з неўшанавання.\n"Мапанку" прымаўляць Гарэшкі мелі моду,\nАпошні Стольнік, пан мой, так казаў заўсёды.\nЦі праўда, што, мапанку, сталі вы скупіцца\nНа суд і замак здумалі аддаць Сапліцам?\nНе верыў я ды чутка гэта ходзіць вокал".\nТут, гледзячы на замак, уздыхнуў глыбока.\n \n"А што ж тут,- Граф сказаў,- за дзіва? Кошт і нудна.\nХачу канчаць, ды мо сумысля так марудна\nВядзецца справа. Ведае стары: знуджуся,\nНе вытрымаю доўга. Сёння ўжо здаюся,\nПрыму умовы згоды так, як суд падкажа".\nГервазы ўскрыкнуў: "Згоды? Што пан гэта кажа?!\nЗ Сапліцамі, мапанку, згода?- Тут скрывіўся,\nЯк быццам сам сваёй гаворцы задзівіўся.-\nЗ Сапліцам згода! Што, мапанку, гэта хіба\nЖарт! Замак, вечная Гарэшкава сяліба\nСапліцам пераходзіць! Хай пан толькі рачыць\nЗ каня сысці. Няхай пан толькі сам убачыць!\nНе знаеш, пан, што робіш! Не ўпірайся, пане,\nЗлазь, пан!"- І стрэмя ў рукі ўзяў для прытрымання.\n \nПайшлі у замак, сталі пры ўваходзе ў сені.\n"Вось тут,- сказаў Гервазы,- ў пышным акружэнні\nПаны у крэслы, паабедаўшы, сядалі.\nСялян мірыў тут пан, а часам дні бывалі,\nШто ён расказваў нешта весела і складна\nЦі слухаў жарты і аповесці спагадна.\nА моладзь фехтавала на двары заўзята,\nА не, дык аб\'язджала маладых бахматаў".\n \nДалей стары працягваў: "Вось пад тым скляпеннем\nНяма ў паркеце залы гэтулькі каменняў,\nЯкую колькасць бочак він яна глынула.\nНа паясах іх шляхта з пограба цягнула,\nПрыбыўшы к нам на імяніннае гулянне,\nАбо на сейм, на сеймік ці на паляванне.\nА вунь на хорах там капэлія стаяла,\nЯна ў арган і іншыя інструменты іграла.\nЯк мы ўзнімалі чары, трубы безупынна,\nЯк судным днём раўлі, а тосты гучна, чынна\nІшлі чаргой: найперш за караля, а далей\nЗа прымаса, за каралеву выпівалі,\nПасля ў чэсць шляхты і ўсяе Рэч Паспалітай.\nА там ужо, за пятай шклянкаю дапітай,\n"Кахаймася" пілі ўжо ўсе без затрымання,\nІ тост, пачаты ўдзень, канчаўся толькі зрання,\nКалі запрэжак падрыхтованых багата\nЧакала, каб адвезці кожнага дахаты".\n \nПайшлі далей. Гервазы моўчкі ў задуменні\nТо зрок запыніць на сцяне, то на скляпенні:\nЯго ўспамінаў розных хваля агарнула,\nЗдавалася, хацеў сказаць: "Усё мінула!"\nТо галавой кіўне, а то махне рукою,\nВідаць, што згадкі не давалі супакою.\nВідаць, іх адганяў; аж крокі затрымалі\nНаверсе, у люстэркавай вялікай залі,\nДзе ад люстэркаў засталіся толькі рамы,\nБез шыбаў вокны, галерэя супраць брамы.\nСхіліў стары тут голаў ад душэўнай мукі\nІ твар далонямі прыкрыў, пасля зняў рукі,\nДы боль і роспач засталіся на абліччы.\nХоць Графу тут было ўсё цьмяным, таямнічым,\nКранула ўсё ж яго старога хваляванне,\nРуку яму паціснуў, і тады маўчанне\nПарушыў той. Падняўшы ўверх руку-правіцу,\nСказаў: "Няма, мапанку, згоды між Сапліцам\nІ ўсёй Гарэшкавай крывёй! А пан жа крэўны,\nПа маці Лоўчыне, як знаеш сам, напэўна,\nНароджанай другою дочкай Кашталяна,\nЯкі быў, як вядома, дзядзькам майго пана.\nПаслухай пан гісторыю, што адбылася\nЎ тваёй сям\'і, вось тут не ў вельмі даўнім часе.\n \nНябожчык Стольнік, пан мой, знатны пан, мой пане,\nЯкі ў павеце ў самай большай быў пашане,\nДачку красы анёльскай меў, таму нямала\nБагатых панічоў рукі яе шукала.\nМіж шляхтай славіўся тады задзіра знаны,\nСапліца Яцак, Ваяводаю празваны,\nБо ён сапраўды многа ў ваяводстве значыў:\nУ ім правадыра ўвесь род Сапліцаў бачыў,\nДык трыста галасоў трымаў ён сільнай воляй,\nА сам не меў нічога, проч кавалка поля\nДы шаблі і вусоў даўгіх, як у нікога.\nВось Стольнік заклікаў малойчыка ліхога\nІ ў замку частаваў, бо выбараў парою\nЁн меў шмат галасоў з сябрамі і раднёю.\nПасля таго так абнаглеў Вусач-Сапліца,\nШто ўздумаў у зяці да Стольніка ўкруціцца.\nУжо няпрошаны у замку ён з\'яўляўся,\nА потым, нібы ўдому, ў нас абсталяваўся.\nУжо збіраўся сватаць, ды чакаць не сталі\nІ чорнай поліўкай яго пачаставалі.\nЯк быццам Стальнічанцы ён упаў у вока,\nДы ад бацькоў таіла пачуццё глыбока.\n \nБыло ўсё гэта пры Касцюшцы. Пан збіраўся\nЗа "Трэці май" змагацца, з шляхтаю звязаўся\nІ да канфедэратаў браць хацеў напрамак,\nДы раптам уначы Маскаль напаў на замак.\nЛедзь быў час выпаліць з марціры на трывогу,\nХод ніжні заваліць, і вось - прымай аблогу!\nУ замку быў пан Стольнік, я, паненка, паня,\nКухмайстар і два кухты, п\'яныя дазвання,\nКсёндз, лёкай, гайдукі чатыры - больш нікога.\nМы з стрэльбамі - да вокнаў. Вораг ля парога\n"Ура!" крычыць і рвецца сілаю вялікай.\nМы ў дзесяць стрэльбаў пальнулі: а хто вас клікаў!\nУсё закрыла цемра. Слугі знізу білі,\nА з гэтай галерэі пан і я палілі.\nІшло ўсё вельмі спраўна, хоць і у трывозе.\nЛяжала дваццаць стрэльбаў тут вось на падлозе,\nМы выстралім з адной, другую нам падносяць -\nКсяндзу заняцца гэтай справай давялося,\nТаксама пані і паненцы і дзяўчатам.\nСтралялі тут мы ўтрох няспынна і заўзята.\nА маскалі тым часам куль не шкадавалі,\nМы зрэдку, але метка ім адказ давалі.\nРазы тры гэта хамства дзверы штурмавала,\nДы з кожным разам трое ногі задзірала.\nТады ўцяклі пад свіран, а ўжо быў і ранак.\nПан Стольнік выйшаў радасны з ружжом на ганак\nІ, як салдат які, матнуўся ў завуголлі,\nЁн стрэл даваў і не мыляўся аніколі -\nКашкет за кожным разам у траву валіўся.\nПасля таго ўжо ўвесь атрад да сцен туліўся.\nУбачыўшы, што вораг топчацца трывожна,\nІ што яго ўручную выбіць будзе можна,\nПан шаблю ўзяў і гучна слугам даў наказы;\nЗвярнуўшыся ка мне, сказаў: "За мной, Гервазы!"\nТут бахнуў стрэл з-пад брамы. Стольнік заікнуўся,\nПачырванеў, збялеў, крывёю папярхнуўся.\nТады заўважыў я насупраць сэрца пляму,\nА пан з хістаннем паказаў рукой на браму.\nПазнаў я зразу лотру! Я пазнаў Сапліцу\nПа росце і вусах! Ён толькі мог рашыцца\nНа гэткі крок! Я бачыў! Стрэльбу ўверх узняўшы,\nСтаяў латруга. Дым яшчэ не быў апаўшы,\nКалі я ўзяў яго на цэль. Ён быў, як скамянелы.\nЯ стрэліў аж два разы, і абодва стрэлы\nНе трапілі. Са злосці маху даў ці з жалю…\nЯк глянуў - пан не жыў… наўкол лемантавалі".\n \nТут змоўк стары Гервазы і слязьмі заліўся,\nІ так канчаў: "Маскаль на дзверы наваліўся,\nА мне са смерцю пана розум адабрала,\nІ што было вакол, не разумеў ні мала.\nНа шчасце выручыў нас пан Парахвяновіч,\nМіцкевічаў прывёўшы дзвесце з Гарбатовіч,\nА шляхта там навокал - чалавек у чалавека,\nІ на Сапліцаў маюць злосць яшчэ спрадвеку.\n \nТак згінуў пан набожны, пан вялікай славы,\nШто меў у родзе крэслы, стужкі і булавы,\nСялянам бацька, шляхце брат. З яго асобай\nЗагінуў род. Не меў ён сына, хто б над гробам\nАдпомсціць прысягнуў; у кроў з ягонай раны\nЯ меч свой памачыў, Сцізорыкам празваны.\n(Пан, пэўне, чуў пра мой Сцізорык, ён быў слаўны\nНа сеймах, сейміках у часе старадаўнім.)\nЯ вышчарбіць яго пакляўся на Сапліцах\nІ стаў усюды з імі пры сустрэчы біцца.\nУ спрэчцы двух забіў і двух у паядынку,\nА аднаго ў драўляным падпаліў будынку,\nЯк з Рымшам на Карэлічы наезд рабілі.\nЁн спёкся, як пяскар; вушэй жа, што згаліў я,\nІ не злічу, і толькі з іх адзін застаўся,\nШто з памяткай маёй дагэтуль не спазнаўся,\nБо родны брат таго вось Вусача-Сапліцы\nЖыве яшчэ, сваім багаццем ганарыцца\nІ межамі сваімі замак закранае,\nЯго шануюць, бо ён пост суддзі займае.\nЯму здасце вы замак?! Каб зладзеяў ногі\nСціралі кроў Гарэшкаву з тае падлогі?\nО не! Пакуль яшчэ душа ў Гервазым тлее,\nПакуль ён толькі пальцам зварухнуць здалее\nСцізорык свой, заўсёды на сцяне вісячы,\nДатуль Сапліцам замка гэтага не бачыць!"\n \n"О!- ўскрыкнуў Граф з паднятымі ўгару рукамі,-\nЛюбіў я гэты мур, надгрызены вякамі,\nХоць і не ведаў, колькі ён багаццяў крые:\nСцэн драматычных столькі, жудасці такія!\nЯк толькі гэты продкаў замак адваюю,\nЦябе сюды сваім бургграфам накірую.\nЯ зацікавіўся аповесцю тваёю.\nНа жаль, не трапіў я сюды начной парою,-\nАкрыўшыся плашчом, прысеў бы на каменні,\nА ты б мне маляваў крывавыя здарэнні.\nШкада, што слабы маеш дар апавядання.\nЧытаў і чуў я шмат вось гэтакіх паданняў.\nУ Англіі, Шатландыі усе палацы\nІ замкі ўмеюць жудасцямі выхваляцца.\nАмаль у кожным слаўным і магутным родзе\nПра здрады і забойствы знойдзеш звестак годзе,\nА помста ў новыя зыходзіць пакаленні,\nА вось у Польшчы - рэдкасць гэткія здарэнні.\nЯ чую, як ва мне Гарэшкаў кроў зайграла,\nІ справа гонару мне яснай зараз стала.\nВось так! Перагаворы я сарву з Сапліцам,\nГатоў на шпагах з ім ці пісталетах біцца\nЗа гонар свой!" Тут рушыў урачыстым крокам,\nА ўслед ішоў Гервазы і ўздыхаў глыбока.\nЗ сабой гаворачы, ля брамы Граф спыніўся,\nНа замак глянуў, ля каня замітусіўся\nІ так заканчваў сам з сабой бяседу:\n"Мне жаль, што жонкі не прыйшлося мець суседу,\nАбо дачкі, ў якую мог бы закахацца,\nА потым немагчыма з ёй было б пабрацца.\nВось новы вузел зблытаў бы апавяданне:\nТут - сэрца, там - сумленне! Помста і каханне!"\n \nТак шэпчучы, даў шпоры, ў бок двара падаўся,\nА тут гурт паляўнічых з лесу паказаўся.\nЛюбіў Граф паляванне, ледзь стральцоў убачыў,\nЗабыўся ўміг пра ўсё, да іх насустрач скача,-\nМінае браму, плот, гарод. На павароце\nЗірнуў і запыніў каня пры плоце.\nБыў сад.\n \nУздоўж стаялі дрэвы рад ля рада\nІ зацянялі плошчу поля. Сподам - грады.\nКапуста да зямлі тут лысіны зніжае,\nНібы пра лёс гародніны ўсё разважае.\nТам боб струкі свае ўплятае моркве ў косы\nІ тысячай вачэй за ёю сочыць скоса,\nА там залоціцца на сонцы кукуруза\nI дзе-нідзе гарбуз з бацвіння выпнуў пуза,\nЗалезшы па сцябліне са сваіх загонаў\nУ госці да натоўпу буракоў чырвоных.\n \nНа ўзмежках гэтай рознаколернай паляны\nШарэнгамі, як войска, лес стаў канапляны.\nГародных кіпарысаў водар, ліст зялёны\nЗ\'яўляюцца для град надзейнай абаронай,\nБо гадзіна не смее праз лісты прабрацца,\nА вусені-пачвары паху іх баяцца.\nА далей мак узняў бялявыя сцябліны,\nНа іх як быццам рой рассеўся матыліны,\nТрапечучыся крыльцамі,- у іх мігценні\nГараць вясёлкі ды каштоўныя каменні -\nТакім багаццем колераў мак позірк кліча.\nМіж кветак, як між зорак месяца аблічча,\nСланечнік велічны багаты расцвітае\nІ цэлы дзень за сонцам твар свой павяртае.\n \nПад плотам грады без кустоў, без дрэў і кветак -\nГарод на агуркі займае ўвесь палетак.\nПрыгожа выраслі і лісцем лапушыстым\nПакрылі плоіпчу, быццам дываном пушыстым.\nСярэдзінай дзяўчына ў ранішнім адзенні\nІшла, а зелень ёй сягала па калені.\nСыходзячы ў барозны, быццам не ступала,\nА па лістах плыла і ледзь-ледзь іх кранала.\nНа скронях пад брылём шырокім саламяным\nДзве стужкі колерам ірдзеліся румяным\nУ пасмах светлых валасоў яе дзявочых.\nТрымала кошык на руцэ. Спусціла вочы,\nРуку наставіла, як быццам для хапання,\nНібы дзяўчо, калі ў купальні гнацца стане\nЗа рыбкаю свавольнай. Так уздоўж загонаў\nЗгінаецца з кашолкай над гурком зялёным,\nЯкі кране нагою ці прыкмеціць вокам.\n \nПан Граф, які заўважыў з\'яву ненарокам,\nЦішком стаяў. Жакеям, што ўслед над\'язджалі,\nРукой даў знак спыніцца, дык і тыя сталі.\nЁн шыю выцягнуў, глядзіць, як той дзюбаты\nНа варце журавель, старанна тым заняты,\nКаб толькі не заснуць, як гурт адпачывае,\nІ камень у падкурчанай назе трымае.\n \nДы вось пачуўся Графу шэлест каля скроні.\nБыў гэта Робак і трымаў ён у далоні\nПадняты ўверх манаскі пояс вузлаваты:\n"Гуркоў вам хочацца? Іх тутака багата!\nНе лезь у шкоду, пане, бо на гэтым полі\nЧужы ўраджай, тваім не быць яму ніколі!"\nI, пальцам строга паківаўшы, ўбок падаўся.\nДык і пан Граф тут доўга ўжо не заставаўся.\nХоць засмяяўся, ды не рад быў перашкодзе.\nВярнуўся вокам у гарод, але ў гародзе\nЯе ўжо не было, і толькі у аконцы\nМільгнула сукня, стужка ўспыхнула на сонцы\nНа градах знаць, якой трымалася дарогі,\nБо цёмны ліст, які кранулі яе ногі,\nПадняўся ўгору, задрыжаў і стаў на месца,\nТак, як вада, калі к ёй птушка дакранецца.\nІ толькі, дзе стаяла, кошычак з ракіты\nУгору дном ляжаў, са сполаху забыты.\nГуркі згубіўшы, ён на лісці затрымаўся\nІ на зялёнай хвалі лёганька хістаўся.\n \nПраз момант навакол было бязмоўна, глуха;\nНа дом Граф пазіраў, напружваючы вуха,\nІ думаў, а жакеі воддаль нерухома\nСтаялі. Раптам у глухім маўклівым доме\nПачуўся шум і гоман, потым крык вясёлы,\nЯк у вуллі, калі ў яго ўлятаюць пчолы:\nБыў гэта знак, што госці едуць з палявання\nІ чэлядзь завіхаецца наконт снядання.\n \nВа ўсіх пакоях рух, бо слугі ў той хвіліне\nСтаўлялі ежу і бутэлькі, і начынне.\nЗялёных вопратак мужчыны не змянялі,\nА ў тым, у чым прыйшлі, закусваць пачыналі\nЗ талеркамі ў руках расходжвалі свабодна\nЦі, вушакі падпёршы, гутарылі згодна.\nСуддзя і Падкаморства ля стала, паненкі ж\nШапталіся асобна воддаль каля сценкі.\nНе той быў лад, як пры вячэры ці абедзе,\nТакая мода за граніцай выйшла недзе.\nСуддзя, хоць звычаю таго не пахваляе,\nДы рад не рад, яго аднак жа дазваляе.\n \nМужчын і дам асобнай частавалі ежай:\nРазносіць посуд пачалі для кавы свежай,\nДык на падносах, хораша размаляваных,\nДыміўся рад пахучых чайнікаў бляшаных,\nСтаялі пазалочаныя філіжанкі,\nА побач - дробныя гарнушкі для смятанкі.\nНяма такой, як наша, кавы ў іншым краі,\nБо ў Польшчы, дзе жывуць старыя абычаі,\nЖанчына ў доме адмысловая бывае,\nКавяркай званая. Яна і здабывае\nУ горадзе або ў віціннікаў зярняты\nІ варыць так, як кажа вопыт ёй багаты,\nКаб кава моккай пахла, як бурштын ірдзела,\nЧарнела, як вуголь, і вязкасць мёду мела.\nВядома, чым для кавы добрая смятана,\nНа вёсцы ёсць яна. Кавярка, ўстаўшы рана,\nПаставіць чайнікі, ў малочную ступае\nІ лёгка свежы белы цвет збанкоў згартае\nУ дробненькі прыгожы посуд філігранны -\nДля кожнай філіжанкі свой вяршок смятанны.\n \nСтарэйшыя з жанчын пілі ўжо каву зранку,\nЦяпер другі напітак мелі пры сняданку,\nНапітак, на які ніхто не гляне крыва:\nГарачае з вяршкамі, з свежым сырам піва.\n \nА для мужчын ляжала розная вяндліна:\nГусяціна, валовіна, язык, свініна\nНайлепшага гатунку, спосабам мясцовым\nУвэнджаная дбайна дымам ядлаўцовым.\nА на астатак зразы чэлядзь падавала.\nДык вось як снедалі ў Суддзі ў той час, бывала.\n \nУ дзве святліцы побач разышліся госці.\nПры століку малым старыя ягамосці\nВялі бяседу перш аб справах гаспадарскіх,\nА потым аб законах і указах царскіх.\nКрануў пан Падкаморы і вайны пытанні,\nІ вывады свае рабіў і меркаванні.\nВайшчанка акуляры сінія ўзлажыла\nІ Падкаморысе на картах варажыла,\nА моладзь абмяркоўваць стала паляванне.\nГуторылі спакойна ўсе, без хвалявання,\nБо Рэент і Асэсар, роўныя ў рыхтоўцы\nСтраляць і звера гнаць, вялікія прамоўцы,\nМаркотныя былі, гпядзелі сумна, гнеўна.\nТак добра пацкавалі, кожны з іх быў пэўны,\nШто хорт ягоны тут здабудзе перамогу,\nДы шнур сялянскай ярыны закрыў дарогу:\nШарак нырнуў, і з ім харты з вачэй прапалі,\nІ вось загад Суддзі, каб мігам гон стрымалі,\nВыконваць мусілі, хоць грызла злосць, трывога.\nВярнуліся сабакі, і ніхто нічога\nНе ведае. ці звер уцёк, ці ў зубы трапіў\nАбодвум, ці ў адну якую-небудзь ляпу.\nПра гэта розна тутка сёння гаварылі,\nАле сапернікаў ізноў не памірылі.\n \nА Войскі па пакоях сноўдаў адзінока\nІ пазіраў, нібы рассеяна, навокал.\nУдзелу не прымаў ані ў адной бяседзе,\nВідаць, што думкамі блукаў далёка недзе.\nНасіў на мухі бітку; пастаіць без руху,\nПадумае і біткай той прыстукне муху.\nТадэвуш з Талімэнай у свабоднай позе\nПаміж пакоямі стаялі на парозе.\nТаму што іх пачуць маглі ў абодвух залах,\nДык шэптам гаварылі. Вось яму сказала\nТут цётка Талімэна, што жыве заможна,\nПрытым сказаць амаль з упэўненасцю можна,\nШто блізкае радство іх між сабой не вяжа,\nДы мо радства ніхто наогул не дакажа,\nХоць дзядзька і заве яе сваёй сястрою -\nТак іх бацькі зраднілі даўняю парою.\nПасля ж, калі яна ў сталіцы пражывала,\nПаслуг Суддзі зрабіла розных там нямала,\nДык вось дзеля таго ён ганарыўся ёю\nІ зваў ахвотна пры людзях сваёй сястрою,\nЧаго яна, па дружбе, не забараняла.\nТадэвуша ўсё гэта міла хвалявала.\nЯшчэ багата спраў яны абгаварылі,\nІ здарылася гэта ўсё ў кароткай хвілі.\n \nА побач, маючы на ўвазе Асасора,\nПрамовіў Рэент: "Я казаў япічэ і ўчора,\nШто ўдацца паляванне сёння ў нас не можа,\nЯшчэ зарана, бо не ўсё пажата збожжа,\nІ мужыкі сваіх шнуроў не пакасілі,\nІ Графа ўсё няма, хоць мы і запрасілі.\nА справы ж палявання Граф дакладна знае\nІ правілы заўсёды нам напамінае.\nЁн за граніцай атрымоўваў выхаванне\nІ варварствам заве такое паляванне,\nКалі палююць так, зусім без далягляду\nI без увагі на закон і ўказы ўраду,\nКалі не ў лік капцы чужыя ні граніцы,\nІ грунт чужы таптаць ніхто ў нас не баіцца.\nЛюбой парой стралкі ў нас ходзяць полем, гаем,\nПалююць на ліса тады, як ён ліняе,\nХоць бачаць, як харты рвуць котную зайчыху,\nДы мірацца са шкодніцтвам такім паціху.\nТаму зусім не дзіва, што на нас Граф валіць\nІ кожны раз маскоўскія парадкі хваліць,\nБо там цара указы ёсць пра паляванні,\nПаліцыі нагляд і розныя спагнанні".\n \nТут Талімэна слова мовіла дарэчы,\nХусцінкай абвяваючы свой твар і плечы:\n"Клянуся мамай,- пачала,- у курсе справы\nПан Граф. Расію знаю я, парадак там цікавы.\nНе верылі вы мне, як я не раз казала,\nЯкая строгасць там заўсёды панавала.\nНе раз у Пецербургу быць мне давялося.\nО мілы час! А колькі ж згадак засталося!\nЦудоўны горад! Быў хто з вас мо ў гэтым месце?\nЯ маю ў бюрку план. А мо сюды прынесці?\nУлетку пецярбургскі свет жыве на дачы,\nЎ палацыках вясковых (дача - вёска, значыць).\nЯ над Нявой жыла ў палацы адзінока,\nНе вельмі блізка ды не так, каб і далёка,\nНа ўзгорачку насыпаным, наколькі знаю.\nЦудоўны домік! План яшчэ у бюрку маю.\nВось, на бяду, наняў якраз дом у суседстве\nЧыноўнік нейкі дробны, што служыў у следстве.\nТрымаў ён гончых. Ну і даўся ж ён мне ў знакі!\nБяда - чыноўнік дробны і яго сабакі!\nБывала, ледзь прайдуся з кніжкаю садочкам\nНа месяц глянуць ці падыхаць халадочкам,\nУраз бяжыць сабака і хвастом віляе.\nА можа ён шалёны, хто яго там знае!\nСпужалася не раз я. Сэрца падказала\nБяду мне ад сабак, вось так яно і стала.\nКалі я з кніжкай выйшла ў сад аднога ранка,\nЛя ног маіх майго загрыз хорт выхаванка -\nБаноньчыка! Век буду помніць тую псінку!\nМне князь Сукін прыслаў яе дзеля ўспамінку -\nРазумная і, як вавёрачка, жывая!\nЯе партрэцік я і сёння ў бюрку маю.\nЯ, смерць яе пабачыўшы, у альтарац\'і\nСамлела, спазмы сталі, сэрца пальпітац\'і.\nМо больш бяды здарэнне б тое натварыла,\nДы вось прыбыў з візітам на той час Кірыла\nГаўрылыч Казадусін, сам вялікі лоўчы.\nСпытаў, як чуюся,- адказ не быў станоўчы.\nЁн загадаў цягнуць чыноўніка за вушы.\nТой пабялеў, увесь дрыжыць, ды слухаць змушан.\n"Як смееш ты, наглец,- крычыць Кірыл грымотна,-\nПад царскім носам здзеквацца над ланню котнай?"\nДарма чыноўнік аслупелы заклінаўся,\nШто паляваць зусім яшчэ і не збіраўся,\nШто, з іхняй светласці ласкавым пазваленнем,\nСабачкам быў той звер, а не аленем…\n"Ах ты, прахвост,- крычыць Кірыла,- як ты смееш\nСцвярджаць, што лепей паляванне разумееш,\nЧым я сам, Казадусін, царскі егермайстар?\nНяхай жа нас рассудзіць зараз паліцмайстар!"\nТут клічуць паліцмайстра, следства пачынаюць.\n"Я,- кажа Казадусін,- гэтым вось сцвярджаю,\nШто гэта лань, а ён: сабачка, кажа, пане!\nСкажы, хто знае лепш звяроў і паляванне!"\nА паліцмайстар знаць парадак справы змушан -\nЗдзівіўся вельмі той зухваласцю чынушы,\nНабок яго адвёў і стаў, як брату, радзіць\nПрызнацца да віны і гэтым грэх загладзіць.\nЗмякчэлы лоўчы абяцаў, што ён прадставіць\nЦару ўсю справу, дык і суд мо кару збавіць.\nУ выніку вяроўкі гончым прысудзілі,\nА пана іх аж на два тыдні пасадзілі.\nПасля таго было нам на ўвесь вечар смеху,\nБо хтосьці анекдот прыдумаў на пацеху\nАб тым, як лоўчы за сабачку заступаўся.\nІ ведаю напэўна, што й сам цар смяяўся".\n \nАбапал смех паўстаў. У той час з Бернардынам\nСуддзя граў у мар\'яш. Ксёндз, страціўшы ўсе віна,\nУжо ледзь дыхаў, і Суддзя канчаць збіраўся,\nАле даслухваннем аповесці заняўся\nНастолькі, што, угору галаву задраўшы\nІ карту для біцця ў руцэ прырыхтаваўшы,\nСядзеў без руху і ксяндза трывожыў гэтым.\nПачуўшы заканчэнне, ход зрабіў валетам\nI, смяючыся, так сказаў: "Няхай хто хоча\nЦі немцаў хваліць, ці з Масквой нам лезе ў вочы,\nНяхай Велькапаляны вучацца ад Швабаў\nСудзіцца за лісу, казённых клікаць драбаў,\nКаб гончага чужога захапіць у гаі.\nУ нас старыя, Богу дзякаваць, звычаі,\nХалае нам звярыны, хопіць для суседства,\nЗа справы гэткія мы не праводзім следства.\nІ збожжа ў нас даволі, не агаладаем,\nКалі сабакі полем прабягуць ці гаем,\nА ніў сялянскіх нельга нішчыць паляваннем".\n \nТут адазваўся Аканом: "Маспане,\nНе трэба патураць вясковаму народу,\nБо мужыкі і рады, як да іх у шкоду\nУскочыць хорт. Хай дзесяць каласочкаў жыта\nСаб\'е, то пан капу даеш, і то не квіта,\nЦі раз яны ў прыдатак талер атрымалі.\nПавер мне, пан, што абнаглеюць, калі далей…"\nАле далейшых разважанняў Аканома\nНе мог Суддзя пачуць, бо тут падняўся гоман,\nАбапал пачалося гутарак з дзесятак,\nАпавяданняў, жартаў, спрэчак на астатак.\n \nТадэвуш з дамаю, забытыя усімі,\nСябе ўсё ж помнілі. Гаворка зноў між імі\nПайшла. Тадэвушу жарт пані спадабаўся,\nДык ён ёй кампліменты выказаць стараўся.\nТьм часам Талімэна голас суцішала,\nА ён, нібы таму, што так шумела зала,\nНе мог пачуць, дык прыхінуўся бліжай тварам,\nІ скронь жанчыны любым палыхнула жарам.\nЕн прагна вуснамі лавіў суседчына ўздыханне\nІ вокам ясных воч яе праменяванне.\n \nІ вось мільгнула ім між вуснамі знянацку\nПерш муха, а за ёю скураная "цацка".\nУ Літве даволі мух. Вядуцца між другімі\nТакія, што шляхоцкіх атрымалі імя.\nПа колеру і форме быццам тая ж муха,\nАднак шырэйшая за іншых, з большым брухам,\nЛятаючы, гудзе дакучліва і звонка,\nТакой не спыніць павучыная пляцёнка,\nА ў сетку ўблытаная, тры дні будзе рвацца,\nЁй сіл хапае нават з павуком змагацца.\nПраверыў гэта Войскі і даўно даводзіў,\nШто з гэтых мух звычайны дробны род паходзіў,\nШто мухі гэтыя - нібы для рою маткі,\nШто з іхнім вынішчэннем згінуць мух астаткі.\nІ хоць ні ахмістрыня, ані ксёндз вясковы\nНе вельмі верылі ў той вывад навуковы\nІ думалі па-свойму аб мушыным родзе,\nСтары знішчаў іх пільна пры любой нагодзе -\nЛедзь муху ўбачыў гэткую, забіць стараўся.\nІ вось яму над вухам "шляхціц" той азваўся.\nДва разы Войскі пляснуў, але не пацэліў,\nМахнуў яшчэ, аж шыбы ледзь не паляцелі.\nАд стукату такога муха у трывозе,\nУбачыўшы людзей, што сталі на парозе,\nРашыла хутка прашмыгнуць паміж іх твараў,\nІ тут жа Войскі біткаю па ёй ударыў.\nТак моцна пляснуў, што адскочылі галовы,\nЯк быццам дрэва гром разбіў на дзве паловы;\nАбое з сілаю аб вушакі даліся,\nШто сінякі пасля таго ў іх засталіся.\n \nНа шчасце, не зважаў ніхто, бо ў гэтым часе,\nПасля спакойнай, хоць і шумнай, пачалася\nГаворка бурная, аж перайшла у крыкі.\nТак гоніць лесам ліса гурт стральцоў вялікі:\nЧуваць трэск лому, стрэлы, рэдкі брэх сабачы,\nАж раптам нехта нечакана дзіка ўбачыў,\nДаў знак, і гул падняўся ў паляўнічай гушчы,\nЯк быццам загудзелі дрэвы ва ўсёй пушчы,-\nТак з гутаркай бывае - роўненька пляцецца,\nПакуль, як на дзіка, на нешта не наткнецца.\nТут дзікам гутаркі працяг быў спрэчкі ўпартай,\nЦі хорт Асэсараў, ці Рэентаў больш варты.\nУсё трывала толькі міг, ды ў той кароткай хвілі\nАдзін другому гэткіхслоў нагаварылі,\nШто вычарпалі раптам спрэчкі ўсе тры часці:\nНасмешкі, гнеў, абразу - толькі рукі ўскласці.\n \nШугнулі ўсе да іх з суседняга пакоя,\nНе тоўпячыся ў дзверы, бурнаю ракою,\nІ пару маладых, падобную да Бога,\nДа Януса двухтварага, змялі з парога.\n \nТадэвуш з Талімэнай ледзь свае прычоскі\nПаправілі, як сціх той крык і гоман порсткі,\nІ толькі смех і шматгалосы шум застаўся.\nЗноў мір настаў, бо ў сварку Робак умяшаўся:\nХоць пажылы, ён быў прысадзісты, плячысты,\nДык вось, калі падбег Асэсар да юрыста,\nКалі абодва ўжо махалі кулакамі,\nСхапіў іх каўняры абедзвюма рукамі\nІ двойчы моцна стукнуў іхнія галовы,\nЯк яйкі на вялікдзень, потым, без размовы,\nРаскінуў хутка рукі ўбок дарожным знакам\nІ ў два куты пакоя кінуў забіякаў.\nПраз момант так стаяў з прасцёртымі рукамі\nI "Pax,- казаў ім,-Pax vobiskum, мір між вамі!"\n \nХоць гэта ім было не вельмі да спадобы,\nАле, з пашаны да духоўнае асобы,\nЎсё ж засмяяліся. Пасля ж такое спробы\nБольш не пасмелі пры манаху задзірацца.\nА той, убачыўшы, што гнеў пачаў сцішацца,\nТрыумфу не шукаў у тым, што здзейсніў міры,\nБольш слова не сказаў ніводнаму задзіры,\nКаптур паправіў, рукі залажыў за пояс\nІ моўчкі выйшаў.\n \nА тым часам у пакоі\nСуддзя і Падкаморы між двума бакамі\nСтаялі. Войскі выступіў, развёў рукамі,\nЕн раптам, быццам разагнаў сваю дрымоту,\nПаправіў вус сівы і абцягнуў капоту,\nА вока ўсіх прысутных мігам ахапіла.\nІ дзе яшчэ быў шум, ён, быццам ксёндз крапілам\nСцішаючы, памахваў біткай скураною,\nПасля, падняўшы тронкі па-над галавою,\nНібы жазло маршалка, аб\'явіў маўчанне:\n \n"Суцішцеся,- казаў,- трэ\'ж мець апанаванне.\nВы, паляўнічыя найлепшыя ў павеце,\nНязгоды вашай прыклад майце на прыкмеце!\nНадзея краю, наша моладзь дарагая,\nШто ўжо і так пра славу пушч не вельмі дбае,\nКалі ў яе і зараз лоўля не ў пашане,\nПасля зусім закінуць можа паляванне,\nУбачыўшы, замест братэрскае нарады,\nАдны нязгоды пасля лоўлі, спрэчкі, звады.\nДык слухайце мяне, старога: не палічыш,\nЯкіх і дзе, і колькі знаў я паляўнічых.\nЯ шмат разоў судом судзіў іх палюбоўным.\nНу хто ў лясах літоўскіх Рэйтану быў роўным\nЦі то зрабіць аблаву, ці сустрэцца з зверам?\nЗ Белапятровічам каго мы зараз змерым?\nХто гэтак, як страляў Жагота, можа стрэліць,\nШто ў зайца на бягу мог з пісталета ўцэліць?\nБывала, Тараевіч, ідучы на дзікаў,\nНе браў з сабою іншай зброі, апроч пікаў.\nБудрэвіч браўся ўпол і з медзвядзём, бывала.\nДык вось якіх герояў наша пушча знала!\nА паспрачаўшыся, як справу разбіралі?\nДы суддзяў набіралі і заклад стаўлялі.\nАгінскі за ваўка прайграў валок сто лесу,\nТры вёскі Несялоўскаму барсук звёў к бесу.\nІ вам жа можна весці справу даўнім ладам,\nІ спрэчку меншым, хай сабе, рашыць закладам.\nГаворка - вецер, ёй канца на век не будзе,\nА дзеля зайца языка не варта трудзіць,\nДык выбірайце зараз палюбоўных суддзяў,\nІ іх рашэнне хай для вас законным будзе.\nЯ папрашу Суддзю, каб ён дазволіў еграм\nЗакончыць гон, каб на\'т звярына ў збожжа ўбегла,\nІ ласку гэту атрымаць я спадзяюся".\nСказаўшы гэта, да кален Суддзі нагнуўся.\n"Каня!- ускрыкнуў Рэент,- я каня са збруяй\nСтаўляю і абавязацельства бяру я\nСуддзі ў salarium аддаць пярсцёнак гэты!"\n"А я,- сказаў Асэсар,- здам для той жа мэты\nАброжку з яшчура - цудоўная работа!\nШаўковы павадочак, колцаў пазалота,\nКаштоўны камень - ззяе ўсё здалёк і свеціць.\nКалісьці ў спадчыну мо атрымалі б дзеці,\nКаб ажаніўся. Даў яе мне, каб вы зналі,\nКнязь Домінік, калі мы раз з ім палявалі\nДы з Маршалам Сангушкам і з тым генералам\nМеенам. Што мая там псярня вытварала,\nПаверыць трудна. Вось была, скажу вам, штука:\nАж шэсць зайцоў мая злавіла запар сука!\nА гэта адбылося на Купіскім полі.\nКнязь Радзівіл не бачыў гэткага ніколі,\nЗ каня сышоў, абняў маю харціху Каню\nІ тройчы ў лоб пацалаваў на знак прызнання,\nА потым, тройчы пляснуўшы рукой па пысцы,\nСказаў: "Дык будзь цяпер княгіняю Купіскай".\nВось так Напалеон сваім маршалам многім\nДаў тытулы князёў ад месцаў перамогі".\n \nАбрыдла Талімэне гутарка ўся скора,\nХацела ў лес пайсці, падшуквала партнёра.\nЗняла з калочка кошык. "Вам, панове, мусіць,\nІ дома добра, я дык на рыжкі прайдуся,\nПрашу са мной, хто ласкаў",- ветліва сказала\nІ шаль чырвоны з кашаміру завязала.\nРуку падкамаранцы падала, другою\nФальбоны прыўзняла, перш чым ступіць нагою.\nТадэвуш у грыбы за ёй падаўся следам.\nСуддзя быў рад праходцы той перад абедам,\nУ ёй ён бачыў спосаб на сцішэнне крыкаў.\n"Прашу у лес, панове!- весела заклікаў,-\nХто сёння з вас рыжка найлепшага дабудзе,\nЗ найпрыгажэйшай побач той абедаць будзе\nСам выбярэ яе. А калі знойдзе дама,\nНайпрыгажэйшага хай выбера таксама!"\n\n	<b>Кніга трэцяя. Заляцанні</b>\n\nВярнуўся Граф, але прытрымваў верхавога\nІ на гарод глядзеў. Там не было нікога,\nДы вось яму здалося, быццам у акенцы\nІзноў мільгнула штосьці ў беленькай сукенцы,\nІ нешта лёгкае зляцела ў зеляніну\nI, прашмыгнуўшы цераз грады, праз хвіліну\nПаміж зялёнымі свяцілася гуркамі,\nЯк свеціць промень сонца, трапіўшы часамі,\nЗ-за хмар на крэмень палявы ў заранай скібе\nЦі ззяе між травы ў вады маленькай шыбе.\n \nГраф злез з каня, адправіў слуг, што сталі ззаду,\nА сам пачаў крадком скіроўвацца ў бок саду.\nЗнайшоў дзіру ў паркане і не без напору\nПраціснуўся ў гарод, як воўк які ў абору.\nНяшчасцем закрануў куст агрэсту сухога.\nГароднічка спужалася, і хоць нічога\nВакол сябе не ўбачыла, ды ў момант вока\nУскочыла і апынулася далёка.\nА Граф між шчаўя конскага, паміж павою\nПраз лапушыную густэчу поўз травою,\nСкакаў, як жаба, і, падкраўшыся ўжо блізка,\nЗаўважыў від цудоўны ў ясных сонца бліках.\n \nРаслі ў той палавіне саду вішні зрэдку,\nА паміж імі мешанка на ўсім палетку:\nПшаніца, кукуруза, боб, ячмень вусаты,\nГарошак, проса, кветкі, рад кустоў пукатых\nГародчык гэты зрыхтавала ахмістрыня,\nКалісьці слаўная ў акрузе гаспадыня,\nКакошніцкая, з дому Ендыкавічанка,\nДля свойскіх птушак. Гэта вось дзялянка -\nАдкрыцце цэлае. Той спосаб беззаганны\nСпярша быў толькі ёй самою скарыстаны\nІ найбліжэйшымі сяброўкамі ў сакрэце,\nАж покуль каляндар не раструбіў па свеце\nПра "Спосаб супроць шулякоў, або Сакрэты\nГадоўлі свойскай птушкі" - пра гародчык гэты.\n \nДык вось ледзь толькі певень, вартаўнік кашлаты,\nНа месцы стаўшы з дзюбаю ўгару паднятай\nІ грабяністы чуб звярнуўшы трохі бокам,\nКаб тым лягчэй нацэліцца ў нябёсы вокам,\nЗаўважыць дзесьці ў хмарах ястраба цень буры\nІ ўскрыкне - ўміг хаваюцца ў садочак куры,\nА нават гусі, павы, і лятуць ад страху\nУ сховак гуртам галубы з крутога даху.\n \nЦяпер быў без драпежнікаў блакіт высокі,\nЁн толькі дыхаў жарам сонечнае спёкі,\nДык птушкі халадок знайшлі ў сваім садочку,\nЛяжаць на мураве, купаюцца ў пясочку.\n \nСярод галоў птушыных у высокім зеллі\nГалоўкі дробныя дзіцячыя бялелі\nІ шыйкі голыя да плечак. З дзецьмі тымі\nБыла дзяўчына з валасамі больш даўгімі.\nЗа дзетварой сядзеў паўлін. Нібы ў вясёлцы,\nСвяціліся ў яго хвасце кругі і колцы.\nГалоўкі дзетак на тым фоне цёмна-сінім\nБлішчэлі асабліва, быццам на карціне,\nАбведзеныя кругам воч паўліных гожа,\nШто, як вяночак з зор, прасвечвалі між збожжа,\nМіж палак кукурузных, распусціўшых коскі,\nМіж траў ангельскіх, маляваных у палоскі,\nІ між каралаў шчыру, што з зялёным слязам\nІ колеры, і формы скрыжавалі разам,\nЯк быццам срэбра з золатам пераплялося,\nНакшталт заслоны лёгкай з кветак, траў, калосся.\n \nНад гушчаром бадылля, кветак, зеляніны\nУзняўся балдахін імглісты матыліны -\nРой лёгкіх бабак, што трасуць на небе сінім\nПразрыстым светлым крыллем, быццам павуцінне.\nКалі яны ў паветры ўюцца лёгкім пухам,\nХоць бзыкаюць, здаецца, што вісяць без руху.\n \nДзяўчына ўзмахвала пучком уверх узнятым,\nЯк быццам з пер\'я страўса, веерам багатым,\nПадумаў бы, што ім дзяцей абараняла\nАд залатога матылёў дажджу. Трымала\nАпроч таго ў другой руцэ прадмет якісьці\nІ дзецям па чарзе давала піць ці ўгрызці\nТаго чагосьці залацістага крутога,\nПадобнага зусім да Амальтэі рога.\n \nХоць так занятая, а ўсё ж не давярала\nКусту, што шалясцеў, і ў той бок пазірала.\nНе ведала, што вораг абышоў здалёку\nІ вужам праз загоны поўз з другога боку.\nВось выскачыў з былля. Убачыла - быў блізка,\nПраз град чатыры мо, і кланяўся ёй нізка.\nДык адвярнулася, рукамі узмахнула\nІ спуджанаю краскай з месца пырханула,\nСтупнямі лёгкімі мільгнуўшы над гародам.\nТут дзеці, спуджаныя Графа надыходам\nІ ўцёкамі дзяўчыны, крыкнулі трывожна.\nПачула, зразумела, што ніяк не можна\nДзяцей малых пакінуць у перапалоху.\nВярталася назад, збліжалася патроху,\nЯк неахопны дух, прыкліканы закляццем.\nПадбегла да найбольш крыклівага дзіцяці,\nПрысела да яго, туліць да ўлоння стала,\nДругое гладзіла, суцішвала ласкава.\nПамалу сціхлі ўсе, галоўкі затулілі\nУ яе падол, як птушаняты маці ў крыллі.\nЯна тады прамовіла: "Ну ці ж прыгожа\nКрычаць так? Вас спалохацца пан гэты можа.\nПан страшыць не прыйшоў, не старац ён хаджалы,\nА госць, пан добры, гляньце - вунь які удалы".\n \nІ глянула сама. Прыемна Графу стала,\nЁн усміхнуўся ёй за ўсе яе пахвалы.\nАгледзелася, змоўкла, апусціла вочы,\nІ фарба ружы ўкрыла твар яе дзявочы.\nА ён і быў удалы: ростам быў высокі,\nХоць з твару і худы, а свежыя меў шчокі\nІ вочы сінія, а волас белаваты,\nДаўгі, хоць, праўда, ў гэты час крыху калматы\nІ поўны лісту, цэлы бо вянок зялёны\nУплёўся Графу ў чуб, як лез ён праз загоны.\n \n"О ты! Якім бы я цябе ні ўважыў званнем,-\nПрамовіў ён,- багіняй, німфаю ці зданню,\nКажы, ці ўласнай воляй ты к зямлі прыстала,\nЦі ўлада ворага цябе тут прыкавала?\nАх, здагадаўся: не інакш, любоўнік злосны\nЯкісьці пан-багач ці апякун зайздросны\nЦябе замкнёнаю трымае ў парку гэтам!\nТы, вартая быць рыцарскіх баёў прадметам\nІ гераіняю раманаў, эпасаў жалосных,\nДаверся мне ў сваіх цяжкіх, магчыма, лёсах,\nЯ буду збаўцам! Дык валодай жа ў спакоі,\nТы, сэрцаў уладарніца, маёй рукою!"\nІ выцягнуў руку.\n \nЯна ў румянцы кволым,\nАле з абліччам слухала яго вясёлым.\nТак за малюнкам дзіцянё вачыма водзіць\nІ ў водблісках лічыльнікаў гульню знаходзіць,\nПерш, чым пазнае вартасць іх; так слых ласкала\nЁй гутарка яго, а змест даходзіў мала.\nДык проста запытала: "Скуль пан прыбывае?\nЧаго, пан дабрадзей, па градах тут шукае?"\n \nЗбянтэжыўся, здумеўся Граф, адкрыўшы вочы,\nМаўчаў. Пасля сказаў, зірнуўшы ў твар дзявочы,\nІнакшым тонам: "Выбачайце, перашкодзіў,\nВідаць, я ў гулях! Ах, я тутка вось праходзіў\nНа снеданне - пара ўжо, не хацеў спазніцца.\nДарогай, ведама, прыйшлося б мне кружыцца,\nА праз гарод, здалося мне, прасцей намнога".\nЯна сказала: "Вось, ягомасць, тут дарога,\nАле не трэба град псаваць, там ёсць ля дрэва\nСцяжынка". Граф спытаў: "Направа ці налева?"\nГароднічка, падняўшы вочкі са спакоем,\nСтаралася уцяміць, што тут ёсць такое,\nБо дом - за крокаў тысячу, як на далоні,\nА ён пытае пра дарогу? Ды Граф сёння\nАхвоту меў пагаварыць, шукаў нагоду\nДа гутаркі. "Вы жывяце тут, ля гароду?\nЦі ў вёсцы? У двары, чамусьці, я не бачыў\nПаненкі. Тут даўно? Прыезджая, няйначай?"\nЯна крутнула галавой. "Прабач, паненка,\nЦі панна там жывеш, дзе тое вунь акенка?"\nІ думаў: "Што ж, няхай яна не гераіня\nРамансаў, але ёсць чароўнасць у дзяўчыне.\nБывае, мысляў скарб, захованы глыбока,\nЯк ружа між лясоў, цвіце дзесь адзінока,\nА вынесі яго на свет, дзе сонца ззяе,\nАдразу тысячамі фарбаў задзіўляе!"\n \nГароднічка тым часам моўчкі з месца ўстала,\nМалое падняла, што больш за ўсіх крычала,\nДругое ўзяўшы за руку, ўсім карагодам,\nНібы за гуртам гусак, рушыла гародам.\n \nА азірнуўшыся, сказала: "Ці не можа\nПан птушак спуджаных сагнаць назад у збожжа?"\n"Я - птушак заганяць?"- спытаў Граф са здзіўленнем.\nЯна тым часам знікла па-за дрэваў ценем.\nХвіліну з-за кустоў, з-паміж зялёных звояў\nЯшчэ свяціла штосьці, як бы вочак двое.\n \nГраф доўга ў садзе думаў адзінока,\nДуша яго зацягвалася шэрым змрокам\nI, як зямля з заходам сонца, астывала.\nХацеў памарыць, але мараў не ставала.\nПрачнуўся, сам не ведаў, на каго злаваўся,\nНа жаль, знайшоў не многа - лішне спадзяваўся!\nБо ў час, калі к пастушцы падпаўзаў загонам,\nГарэла ў галаве, а сэрца біла звонам -\nТакую прыгажосць ён у русалцы бачыў\nІ ўсё вакол цудоўна так тлумачыў!\nА ўсё знайшоў інакш: твар, праўда, быў прыгожы,\nА стан зусім яшчэ не складзены. Быць можа,\nШто тая шчок акругласць і румянца жывасць,\nМалюючы яе прасцяцкую шчаслівасць,\nНе сведчаць, што спіць думка, сэрца спачывае\nДы вёска ж праз яе адказы праглядае!\n"Няма сумнення,- крыкнуў,- я ўжо ўпэўнен цалкам\nГусей пасе мая таемная русалка!"\n \nА са знікненнем німфы чар быў зразу зняты\nЗ усёй карціны той: вось залатыя краты\nІ стужкі ўміг саломай сталі з каласкамі.\n \nГраф з заламанымі глядзеў цяпер рукамі\nНа жменьку шэрай, звязанай травой мятліцы,\nШто пер\'ем страўсавым умела серабрыцца.\nА конаўка, што ў дзеўчыны руках так ззяла,\nТой Амальтэі рог, звычайнай морквай стала -\nЁн бачыў, як дзіця яе жавала хціва.\nДык і расплыўся чар, развеялася дзіва.\n \nЮнак, калі цыкорыі заўважыць кветку,\nШто вабіць мяккасцю далонь, і неўзаметку\nДыхне, узяўшы ў рукі, дык з паветра рухам\nРассыплецца ўся тая кветка лёгкім пухам.\nІ вельмі здзівіцца дапытлівы хлапчына,\nЯк з кветкі застанецца голая сцябліна.\n \nГраф, капялюш націснуўшы, назад вяртаўся,\nАле дарогу ўсё ж пакараціць стараўся:\nПа агародніне, праз кветкі, агрэст крочыў,\nАж уздыхнуў, як агароджу пераскочыў.\nПрыпомніў, што казаў пра снеданне дзяўчыне\nА можа бачыў хто яго а той хвіліне,\nЯк быў з ёй у гародзе? Мо пачнуць шуканне?\nI што падумаюць пра гэткае спатканне?\nВярнуцца выпадала. Дык крадком за плотам,\nПраз зелле меж, зрабіўшы сотні паваротаў,\nНарэшце выбраўся шчасліва на гасцінец,\nШто проста ў дворны накіроўваўся дзядзінец.\nІшоў ля плоту, ды ад саду твар адводзіў,\nЯк злодзей ад каморы, у якой нашкодзіў,\nЦі думае пабыць у ёй у зручным часе.\nХітрыў Граф, хоць за ім мо сочка не вялася.\nУ супроцьлеглы саду бок глядзеў - управа.\n \nБыў скрозь травой заросшы гай стары, радкавы.\nЯк па кілімах, ля бярозак беластвольных\nПад навессю шатреў зялёных і прывольных\nСнавалі постаці. Нагадвалі іх рухі\nТо танцы дзіўныя, то нейкіх дзіўных духаў\nБлуканне ў блясках месяца. Адны у чорных\nІ цесных вопратках, другія ў больш прасторных\nІ белых, быццам снег. Той з голай галавою,\nТой пад брылём шырокім, тыя, бы чалмою,\nЯк светлым воблакам, галовы агарнулі\nI, як камета хвост, канцы яе цягнулі.\nУ кожнага свой выгляд: з месца той не сходзіць,\nАдно вачыма, долу спушчанымі, водзіць,\nТой, гледзячы наперад, быццам сонны, крочыць,\nЯк па канаце, і нікуды ўжо не збочыць.\nА ўсе згінаюцца к зямлі памалу, сонна,\nЗусім, як быццам адбіваючы паклоны.\nКалі ж адзін супроць другога раптам стане,\nМаўчаць і разыходзяцца без прывітання.\nУсе ў задуме, ўсе ва ўладзе летуценняў.\nГраф думаў, што ён бачыць элізейскіх ценяў,\nШто хоць не ведаюць зямных клапот і ліха,\nБлукаюць сумныя павольна, моўчкі, ціха.\n \nДы хто пазнаў бы ў гэтых марах ледзь рухомых,\nУ тых людзях маўклівых, нам ужо вядомых\nГасцей, сяброў Суддзі? З шумлівага снядання\nПайшлі ўсе на ўрачыстае грыбоў збіранне.\nЯк людзі з розумам, што ўмеюць карыстацца\nІ рухамі, і мовай, каб дапасавацца\nДа кожнага выпадку, месца і звычаю,\nЯны прад тым, як рушыць за Суддзём да гаю,\nВід новы прынялі і вопраткі другія:\nПлашчы кужэльныя, шырокія, даўгія\nПанацягалі зверху на свае кунтушы,\nБрылі-капялюшы насунулі на вушы,\nДык і бялелі, быццам тыя ў чысцы душы.\nІ моладзь перапранена, \'проч Талімэны\nІ тых-сіх моднікаў французскіх.\n \nГэтай сцэны\nНе ўцяміў Граф, не знаў вясковага звычаю,\nДык здзіўлены надзвычай падбягаў да гаю.\nГрыбы ўрадзілі. Хлопцаў просяць пакланіцца,\nУ песнях слаўныя, румяныя лісіцы -\nДзявоцтва сімвал, бо іх чэрві не з\'ядаюць\nI, дзіўна, насякомыя не абсядаюць.\nПаненкі дык баравіка ўсё выглядалі,\nЯкога песні ў нас палкоўнікам назвалі.\nА ўсе рыжка шукаюць; ён хоць і сціплейшы,\nІ менш у песнях слаўны, але найсмачнейшы\nЦі солены, ці свежы, у любую пору.\nА Войскі дык збірае толькі мухаморы.\n \nІ іншыя грыбы, пакінутыя ў браку\nЗ прычыны ядавітасці ці злога смаку,\nКарысць сваю даюць: звярыне служаць ежай,\nГняздом кузуркам, гай малююць фарбай свежай.\nНа абрусе зялёных траў лясной паляны,\nНібы сталовае суддзё парасстаўляны:\nСудзіначкі чырвона-жоўтых сыраежак\nЗ віном празрыстым, серабрыстым, ясным, свежым,\nКазляк, як быццам кубка дно, пукаты, клейкі,\nЯк смуклыя шампанскія кілішкі - лейкі,\nА белякі далёка свецяць між паляны,\nЯк малако ў вялікіх кубках паліваных\nI, пылам шэрым поўная, сядзіць у цені,\nЯк перачніца, порхаўка. Другіх найменні\nМо толькі ёсць у зайчай або воўчай мове,\nІх людзі ж не хрысцілі, ган і так іх повен.\nНіхто ні зайчых, ані воўчых не збірае,\nА хто, нагнуўшыся, сваю памылку заўважае,\nУ гневе зломіць грыб або нагой падкіне.\nНе месца гэтакім слядам на зеляніне.\n \nЛюдскіх ні воўчых Талімэна не збірае,\nРассеяная, нудна вокал пазірае,\nЗадраўшы галаву. Пан Рэент дык у гневе\nКазаў, што мо прыйшла шукаць грыбоў на дрэве.\nАсэсар з\'едліва назваў яе ільвіцай,\nШто месца выглядае, дзе б гняздом спыніцца.\nЯна ж, відаць, шукала ціхай адзіноты\nI, ў грамадзе хадзіць не маючы ахвоты,\nДа ўзгорачка ляснога крокі скіравала,\nДзе ценю больш, дзе болып магутных дрэў стаяла.\nМіж дрэў прасвечваў камень; ручаёк пад глыбай\nЖурчаў і пырскаў, а пасля шкляною шыбай,\nЯк бы шукаючы цяньку, хаваўся ў зелле,\nЯкое над вадой буйное лісце сцеле.\nТам шустры той дуронік, у траву спавіты,\nЛістамі падасланы, ад вачэй закрыты,\nЗнячэўку пачынае ціханька шаптаці,\nПадобным стаўшы да крыклівага дзіцяці,\nЯкому зыбку маці ахіне ў радзюжку\nІ макаўя, каб спала, ўложыць пад падушку.\nАхвотна Талімэна тут адпачывае\nІ гэты кут Святыняй думак называе.\n \nНа бераг ручая на зелень разаслала\nСвой шаль кашаміровы колеру карала,\nА потым, як плыўчыха, што к вадзе хінецца\nПамалу, покуль першы раз не акунецца,\nУкленчыла і стала нахіляцца бокам\nI, схопленая тым каралавым патокам,\nАпала на яго і цела распасцёрла,\nАблакацілася, рукамі твар падпёрла,\nСхіліла галаву. І ў той жа міг у зеллі\nЛісты французскай кнігі ярка заблішчэлі.\nНад алебастрам распасцёртага рамана\nВілася косаў смоль істужкай пасплятана.\n \nУ травы смарагдзе, на крываўнікавым шалі,\nУ доўгай сукні - яснай пляме на карале,\nЗ канца якой блішчэў прычоскі кок вялікі,\nА на другім канцы чарнелі чаравікі\nІ ззяла бель між імі рук, панчошак, твару,\nЯна была зусім, як вусень, што з гушчару\nПавольна выпаўз на кляновы ліст. Ды толькі\nМалюнка гэтага краса, прынадаў столькі\nДарма чакалі знатакоў - ніхто не гляне\nЎ той бок, так захапіла ўсіх грыбоў збіранне.\nАднак Тадэвуш наглядаў, пастрэльваў вокам\nІ ледзь прыкметна пачынаў збліжацца бокам,\nЯк паляўнічы, што ў рухомай з голля будцы\nСтараецца на колцах к дрофам падцягнуцца\nЦі, севак ловячы, канём сябе прыкрые,\nІдзе каля сядла, або пад конскай шыяй\nІ быццам барануе ці мяжой праходзіць,\nА сам што раз бліжэй да птушак падыходзіць.\nТак краўся і Тадэвуш.\n \nМусіў запыніцца\nАднак, бо вось Суддзя збліжаўся да крыніцы.\nГулялі з ветрам полы апранахі белай\nІ хустка, што канцом на поясе вісела,\nА саламяны брыль, падвязаны за вухам,\nХістаўся, як лапух, услед за кожным рухам,\nТо ападаючы на плечы, то на вочы.\nВось гэтак з посахам Суддзя палянай крочыў.\nПерш чым прысесці, к Талімэне прыступіцца,\nНагнуўся, рукі вымыў з берага ў крыніцы,\nАпёрся на слановай булдавешцы кія,\nНа камень сеў і словы стаў казаць такія:\n \n"Бач, ваша, з часу, як да нас прыбыў у госці\nТадэвуш, неспакой мяне гняце чагосьці.\nЯ сам стары, бяздзетны, гэты ж вось хлапчына\nУсяго маёй уцехі, і такім вось чынам\nМайго багацця ён наследнік. З ласкі неба,\nПакіну неблагі яму кавалак хлеба.\nПара падумаць пра яго усталяванне,\nДы толькі вось на клопат мой хай ваша гляне:\nМой брат, пан Яцак, бацька Тадавушкаў, знаеш,\nЯкі дзівак,-яго намераў не згадаеш.\nВандруе і не хоча да сваіх вяртацца,\nНе хоча сыну нават, што жыве, прызнацца,\nА ўсё кіруе ім. То ў легіён меў планы\nЯго паслаць… Я гэтым быў засумаваны\nІ ледзь дабіўся згоды, каб застаўся ён тут дом\nІ ажаніўся. Ажаніўся б ён, вядома,\nЯ пару ўжо нагледзеў. У ва ўсёй акрузе\nДля Падкаморага па знатнасці, заслузе\nНяма раўні. Старэйшая іх дочка Ганна\nНа выхадзе - прыгожая, з пасагам панна,\nСпытаць хацеў я". Талімэна пабялела,\nЗлажыла кнігу, паднялася раптам, села.\n \n"Клянуся мамай,- мовіла,- мой пане браце,\nЯкі ж тут сэнс? Дзе ж ваша аб жыцці паняцце?\nДык думаеш Тадэвушу стаць дабрадзеем,\nЗрабіўшы юнака такога грэчкасеем?\nЗавяжаш свет яму, павер, клясці вас будзе!\nТакія таленты ў сяле зглуміць, у брудзе!\nПавер, ён здольнае дзіця, як я пазнала,\nІ варта, каб ён свет пабачыў многа-мала.\nБрат, добра зробіш, як пашлеш яго ў сталіцу,\nНапрыклад, у Варшаву. Ці мо лепш спыніцца\nНа Пецярбурзе? На зіму туды, быць можа,\nІзноў паеду я. Мо ў гэта падарожжа\nТадэвуша б паслаць? Я там знаёмствы маю,\nУплывы. Гэта ж на карысць было б, я знаю.\nЗ маёй падмогай ён прыняты ўсюды будзе,\nА калі важныя яго пазнаюць людзі,\nЧын атрымае, ордэн. Ну тады б падацца\nМог і ў адстаўку і дамоў сабе вяртацца,\nЗдабыўшы і значэнне, і знаёмства свету.\nА, брат, як думаеш?" "Яно, у пору гэту,-\nСказаў Суддзя,- хлапцу праветрыцца шмат значыць,\nПаміж людзьмі працерціся і свет пабачыць.\nЯ сам у маладосці выездзіў нямала,\nБыў у Пятркове, ў Дубне. То за трыбуналам\nЯ палястрантам вандраваў, то зноў па справе\nПабыць мне давялося нават і ў Варшаве.\nІ скарыстаў не мала! Дык скажу зараней,\nШто хлопца выправіў бы ў свет для вандравання,\nЯк шлюць рамесніка, каб практыкі набраўся,\nНяхай бы ён са светам трохі запазнаўся,\nА не для ордэнаў і ранг! Прашу прабачыць,\nНу што той ордэн царскі ў нас сягоння значыць?\nЯкі ж у нас з паноў, ні то пгго каб важнейшых,\nА толькі так між шляхтай трохі багацейшых\nПра гэту дробязь дбае? Але ж у estymie\nЯны ў людзей, бо мы шануем род і імя,\nА калі чын, дык земскі, выбарам прызнаны\nГрамадскім, а не з нечай ласкі дараваны".\n"Тым лепш,- сказала Талімэна,- дык брат можа\nЯго як ваяжыра слаць у падарожжа".\n \n"Хацеў,- сказаў Суддзя на гэта ў задуменні,-\nДы новыя, сястра, паўсталі затрудненні.\nПан Яцак не спускае з-пад апекі сына\nІ мне прыслаў якраз на карак бернардына\nРабака. Ён прыбыў з-за Віслы, з-за Варшавы,\nПрыяцель брата, ведае ўсе нашы справы.\nЯны рашылі аб Тадэвушавым лёсе\nІ хочуць, каб Тадэвуш ажаніўся з Зосяй,\nВаспані выхаванкай. Мелі б ва ўладанні,\nАпроч маёй фартункі, Яцкавы ўкладанні\nУ капіталах. Ваша, ведаеш, што мае\nЁн капітал, грош не малы ў мяне трымае\nІ можа ім распараджацца. Ваша, зможаш\nУсё абмеркаваць, ці справе дапаможаш.\nІх трэба пазнаёміць. Можа ранавата\nДля Зосі замуж, ды не шкодзіць гэта сватам.\nПара б ужо нам Зосі не трымаць у хаце,\nБо, мабыць, вырасла яна ўжо з дзіцяняці".\n \nА Талімэна ў сполаху і ў задзіўленні\nПрыпадымалася, устала на калені,\nПерш пільна слухала, пасля далоні рухам\nПярэчыла, рукой махаючы над вухам\nI, быццам мух, зганяючы за словам слова\nНазад прамоўцы ў вусны.\n \n"А вось гэта нова!\nЗ чаго Тадэвуш будзе ў выйгрышы ці ў шкодзе,-\nСказала з гневам,- думай сам, васпан дабродзей,\nБо мне ён што? Як хочаце аб ім судзіце,\nЗрабіце аканомам ці ў карчму садзіце,\nХай шынкаруе ці звярыну з лесу носіць,\nЗ ім вы што хочаце рабіце, але… Зосі!\nВаспанству што да Зосі? Я, без умяшання,\nЯе рукой кірую! Што на выхаванне\nЯе даваў пан Яцак грошы, што выплачваў\nЁй пенсійку, што, быццам, большую назначыў,\nТо не купіў яшчэ яе! Для вас сакрэту\nНяма, і ведама ўсяму наўкола свету,\nШто вашы шчодрасці для нас не без прычыны,-\nГарэшкам жа Сапліцы тое-сёе вінны!"\n(Суддзя канец прамовы выслухаў на дзіва\nЗбянтэжана, у жалі і амаль гідліва,\nНібы баяўся слоў далейшых, накланіўся,\nРукой патакваў, але твар крывёй наліўся.)\n \n"Я ёй сваячка,- Талімэна так казала,-\nЯ апякунка, Зосю я узгадавала,\nІ клопат толькі мой аб выхаванкі лёсе!"\n"А мо знайшла б у тым замужжы шчасце Зося?-\nСказаў Суддзя, падняўшы зрок.- Мо Тадавушка\nІ ўпадабала б?" "Гэта - на вярбе ігрушка.\nПалюбіць, не палюбіць - гэта мала важна!\nХоць Зося і не будзе вельмі ўжо пасажнай,\nДы не з абы сяла яна, абы шляхцянка:\nЯна - з яснавяльможных і ваявадзянка\nАд маці Гарашчанкі! Мужа ўміг дастане!\nМы ж так стараліся, каб даць ёй выхаванне!\nХіба б здзічэла тут". Суддзя ўсё пільна слухаў,\nУ вочы гледзячы, пасля сабраўся з духам\nІ весела сказаў: "Ну што ж, сястрыца,\nБог бачыць, шчыра я хацеў дагаварыцца,\nПрашу не гневацца. Што ж, ваша, я з тым згодзен,\nПярэчыць мае права; дык размовы годзе\nПра гэту справу. Я пытаў па просьбе брата.\nГаньбуеш, ваша, маладога, дык для свата\nЦяпер пісьмом даць звестку Яцку застаецца,\nШто Зося за Тадэвуша не аддаецца.\nЦяпер сам буду дзейнічаць, мо з Падкаморым\nСватоўства распачнём і справу абгаворым".\n \nПраз той час Талімэне трохі астывала\n"Памалу, браце, я зусім не ганьбавала!\nБрат сам казаў, што ранавата ім пабрацца,\nДык пачакайма, паглядзім, чаго ж спяшацца?\nВось пазнаёмім маладых і асцярожна\nРазважым. Шчасцем іх рызыкаваць не можна.\nПрашу аднак вас, пане браце, устрымацца\nЗ намовамі яго у Зосю закахацца,\nБо сэрца не нявольнік, не прызнае пана\nІ ў кайданы сілком не можа быць скавана!"\n \nЗатым Суддзя ў задуме ад яе падаўся.\nЗ другога боку пан Тадэвуш набліжаўся,\nВід робячы, што грыб яго ў глыб лесу зводзіў.\nІ Граф у гэтым жа напрамку падыходзіў.\n \nУ той час, як Суддзя сядзеў тут з Талімэнай,\nЗа дрэвам Граф стаяў. Задзіўлены той сцэнай,\nДастаў з кішэні алавік, лісток паперы,\nШто пры сабе насіў, і, мастакоў манерай\nАпёршыся на ствол, заняўся пільна маляваннем,\nГаворачы з сабой: "З такім вось згрупаваннем\nНе часта стрэнешся: яна ў траве, а ў пары\nЗ ёй ён на камені - кантраставыя твары,\nТыповыя галовы!"\n \nПадыходзіў бліжай,\nСпыняўся, цёр ларнет і вочы, гнуўся ніжай\nІ ўсё глядзеў: "Няўжо ўсе цені, фарбы, ўзбліскі\nЗагінуць, зменяцца, калі падыдзеш блізка?\nТой аксаміт травы абернецца ў бацвінне,\nІ ўбачыш, што русалка - проста ахмістрыня?"\n \nХоць Граф і перад гэтым з Талімэнай знаўся,\nБо з ёю у Суддзёвым доме сустракаўся,\nДы ўвагі асаблівай не звяртаў, бывала,\nДык дзіву даўся, што яна мадэллю стала\nЯго малюнку. Месца пышнасць, густ убрання\nЗмянілі выгляд памятны яму да-звання.\nЯшчэ гарэлі вочы непатухшым гневам,\nА твар, ажыўлены лясных вятроў павевам,\nРазмоваю з Суддзём, з\'яўленнем хлопцаў гожых,\nСтаў шмат свяжэйшым, больш румяным і прыгожым.\n \n"За смеласць,- Граф сказаў,- прашу прабачыць, пані.\nПрыходжу перапрошваць і нясу прызнанні:\nПрашу прабачыць, што сачыў я пані крокі,\nІ дзякую, пгго сведкам дум быў адзінокім.\nЯ так зняважыў! Вінаваты вельмі многа!\nЯ ж перашкодзіў думкам, ды, сваёй дарогай,\nНатхненне зведаў. Гневайся на чалавека,\nДы мастаку даруй, усцеш сваёй апекай!\nАдважыўся на шмат, ды болыпае наважыў:\nСудзі!"- укленчыў і падаў свае пейзажы.\n \nСудзіла Талімэна малявання спробы\nЗ прыхільнасцю мастацтвы знаючай асобы:\nХваліла скупа, а ахвоты паддавала.\n"Віншую, Граф,- сказала,- таленту не мала!\nАдно не закідай, пан! Асабліва трэба\nШукаць красы ў натуры. Шчаснае ты, неба\nІталіі! Сады цазараў, руж прынады,\nКласічныя на вечным Тыбры вадаспады\nІ Паўзыліпа страшныя пячоры, скалы!\nВось, Граф, дзе край мастацтва! А наш край адсталы!\nДзіця муз, зданае ў Сапліцаве на мамкі,\nПамрэ напэўна. Граф, я ўстаўлю гэта ў рамкі,\nАбо ўлажу ў альбом. Малюнкі я збіраю\nДаўно і многа іх у бюрку ўжо хаваю".\n \nІ павялі размову пра блакіты, горы,\nПра водары вятроў, пра шумы хваль у моры,\nПрымешваючы ўсцяж, турыстаў злым звычаем,\nТо тут, то там насмешкі, жарт над родным краем.\n \nА ў той жа час ля іх ва ўсёй красе бясконцай\nЛітоўскія лясы шумелі ў бляску сонца.\nЧаромхі, пасплятаныя вянкамі хмелю,\nРабіны, што румянцам маладым гарэлі,\nЛяшчына ў зелені жазлоў, нібы мянада,\nУся ў арэхах, як у гронках вінаграда.\nА нізам песціцца з шыпшыннікам каліна,\nІ туліць да малін свой чорны твар ажына.\nКусты і дрэвы лісцем рукі працягнулі,\nЯк хлопцы і дзяўчаты, распачаўшы гулі\nНавокал пары маладых. А ў гэтым коле\nЁсць пара, што ўзвышаецца над наваколлем\nВысмукласцю і колераў сваіх прывабам,-\nБяроза белая, нявеста, з мужам-грабам.\nА рэшта, як старыя, на дзяцей і ўнукаў\nГлядзяць маўкліва: тут паважных колькі букаў,\nТам цёткі-топалі і, мохам барадаты,\nДзед-дуб, што пяць вякоў усклаў на хіб гарбаты.\nСтаіць ён, быццам на слупах грабніц разбітых,\nНа скамянелых трупах продкаў знакамітых.\n \nТадэвушу размова доўгая задзела\nТаму, што ён не мог прымаць у ёй удзелу.\nА як пачуў чужой прыродзе гімн няспынны,\nКалі расхвальваліся поўдня ўсе расліны:\nЛімоны, кіпарысы, апяльсін, мігдалы,\nАльвасы, кактусы, магоні ды сандалы,\nПавой, гарэхі, нават фігі і масліны -\nЗа надзвычайныя іх кветкі і сцябліны,\nТадэвуш больш яшчэ стаў гневам загарацца\nІ ўрэшце ўжо ад злосці сіл не меў стрымацца.\n \nБыў ён прасцяк, ды з сэрцам чулым і уменнем\nАдчуць красу прыроды, дык сказаў з натхненнем:\n"Не раз я ў Вільні ў батанічным агародзе\nГлядзеў на тыя дрэвы, што растуць на ўсходзе\nЦі дзесь пад італьянскім сонечным сугрэвам.\nЯкую ж з тых раслін зраўняеш з нашым дрэвам?\nЦі той альвас-грамаадвод з зялёных палак,\nЦі карліцу-лімон за золата тых галак,\nШто ў лакавых лістах блішчаць спіной пукатай,\nЯк модніца старая ў вопратцы багатай?\nЦі той мо кіпарыс худы і даўганогі,\nЯкі не сум наводзіць, а нуду, трывогі?\nЁн, кажуць, сумна выглядае на магіле,\nБо ён, як лёкай той, якому узлажылі\nЖалобу, што ні рук ні ўзняць, ані схіліцца,\nХоць ён і так парушыць этыкет баіцца.\nЦі ж горшы выгляд нашай сціплае бярозы,\nШто як сялянка, калі лье па сыну слёзы,\nАбо ўдава па мужу - рукі заламае,\nСтруменні кос распусціць і стаіць нямая\nІ боль пастаццю ўсёй сваёю выражае!\nЧаму ж пан Граф, калі мастацтва паважае,\nДрэў нашых не малюе, што вось зеляняцца?\nСапраўды, і суседзі будуць з вас смяяцца,\nШто, ва ўраджайнай нашай жывучы краіне,\nМалюеце ўсё скалы толькі ды пустыні".\n \n"Мой дружа,- Граф сказаў,- уся краса ў прыродзе\nЁсць толькі формай, тлом, матэрыяй і годзе.\nА творчаю душой з\'яўляецца натхненне\nІ густу паліроўка, правілы і ўменне.\nНе хопіць рэчаіснасці ці на\'т запалу,\nМастак ляцець павінен к сферам ідэалу!\nНе ўсё прыгожае павінна добра выйсці!\nПра гэта ў кнігах прачытаеш, пан, калісьці.\nШто тычыцца мастацтва: для малюнка трэба\nАнсамбля, групы, пунктаў гледжання і неба\nІталіі. Таму і цвіў там жанр пейзажа,\nЦвіце і будзе цвісці, гэта кожны скажа.\nБо вось, \'проч Брэйгеля, але не Ван дэр Гэлле,\nА пейзажыста (бо былі аж два Брэйгелі),\nІ апроч Рэйсдаля, на поўначы, прызнацца,\nНе знойдзеш чым у пейзажыстаў захапляцца.\nНябёс, нябёсаў трэба!" "Наш мастак Арлоўскі,-\nСказала Талімэна,- густ меў сапліцоўскі.\n(Прашу не забываць сапліцаўскай хваробы:\nАпроч Айчыны ім нішто не да спадобы.)\nАрлоўскі, што жыццё правёў у Пецярбурку\n(Яго эцюдаў некалькі я маю ў бюрку),\nЖыў ля цара ў двары, ну проста, нібы ў раю,\nА не паверыш, Граф, усё тужыў па краю.\nЛюбіў расказваць нам з дзяцінства успаміны\nІ ў Польшчы ўсё хваліў: лес, неба і даліны…"\n \n"I розум меў!- сказаў Тадэвуш з жарам жвава,-\nБо небу італьянскаму за што ў нас слава?\nПустое, сіняе яно, як шыба лёду.\n \nПа-мойму, неба прыгажэе ў непагоду.\nУ нас даволі вочы ўзняць, і ў рухах хмары\nУбачыш мноства фарбаў, сцэн, малюнкі, чары,\nБо хмары розныя. Асенняю парою,\nЯк чарапаха, хмара сунецца гарою,\nПузатая вадой, к зямлі спускае косы -\nДажджу шырокія празрыстыя палосы.\nА хмара з градам сунецца аэрастатам,\nБлакітна-цёмная з адценем жаўтаватым -\nВялікі шум чуваць вакол. І проста хмаркі\nЦікава выглядаюць, бег іх лёгкі, шпаркі.\nЯны, як лебедзі ці гусак гурт плывучы,\nА вецер, быццам сокал, гоніць іх да кучы,\nДык ціснуцца, растуць, грубеюць… што за дзіва?\nВось шыі выгінаюць, распускаюць грывы\nI, выставіўшы ног рады, па неба склепе\nЛяцяць, як дзікіх коней табуны па стэпе -\nУсе, як срэбра, белыя. Зноў замяшанне:\nПраз момант з каркаў мачты, ветразь з грыў устане\nТабун стаў караблём, і вось па сіняй далі\nЯго пад ціхім ветрам хвалі загайдалі".\nГраф з Талімэнай пазіралі пільна ўгору,\nТадэвуш хмару паказаў і ў тую ж пору\nДругой рукой паціснуў ручку Талімэны.\nМінула некалькі хвілін той ціхай сцэны,\nГраф ліст паперы палажыў на капялюшык\nІ алавік дастаў. Аж раптам рэзнуў вушы\nУдар у дворны звон, і ўслед за першым рэхам\nАзваўся ціхі лес гуканнем, крыкам, смехам.\nГраф галавой кіўнуў, прамовіў сумным тонам:\n"Вось гэтак лёс канчае ўсё на свеце звонам -\nРазлікі думак нашых, уяўленні, планы,\nНявінную гульню і дружбы гарт каваны,\nІ сэрцаў чулых голас. Хай медзь зарыкае,\nІ ўсё мяшаецца і рвецца, і знікае!"\nНа Талімэну глянуўшы, пасля хвіліны\nСпьггаў: "А што ж нам застаецца?" "Успаміны",-\nПрамовіла і, каб пацешыць Графа ў смутку,\nДала яму, сарваўшы, кветку-незабудку.\nГраф кветку к вуснам прыпаднёс, чапляў к жакету.\nТадэвуш кусцік расхінаў у пору гэту,\nЗаўважыўшы, што нешта між лістоў бялее\nШто раз бліжэй. Была там ручка, як лілея.\nСхапіў яе і вуснамі тануў паціху\nУ ёй, нібы пчала у ліліі кяліху.\nПачуў на вуснах холад, ключ заўважыў шэры\nІ побач, трубкай скручаны, лісток паперы.\nСхапіў, схаваў, не ведае, што ключ той значыць,\nДы беленькі лісток, напэўна, растлумачыць.\nА звон званіў, і з нетраў лесу разам з рэхам\nНясліся галасы з гуканнямі і смехам -\nХор розных поклічаў склікання і шукання -\nСігнал закончанага ўжо грыбоў збірання.\nНе сумна звон званіў, і Граф таго не ведаў,\nШто звон быў не хаўтурны, а склікаў к абеду.\nЗвон гэты кожны поўдзень з-пад страхі гукае\nІ ўсіх гасцей і чэлядзь на абед склікае.\nЯк адгалосак даўняга ў дварах звьлаю,\nЁн захаваўся і ў Суддзі. Дык зараз з гаю\nВькодзіць гуртам госці пачалі з кашамі,\nКашолкі поўныя набраўшы, з вузялкамі.\nПаненкі неслі у руках дзеля паказу\nВялізны баравік, як веер або вазу,\nА побач, быццам кветкі, што растуць ля сцежкі,\nАпенькі і ўсялякіх фарбаў сыраежкі.\nА Войскі нёс свой мухамор. Ды толькі дрэнна\nГрыбы збіралі Граф, Тадэвуш, Талімэна.\nПарадкам госці увайшлі. Праз час каторы\nЗа стол з паўкруга першы рушыў Падкаморы.\n(За важны чын і ўзрост яму тут гонар гэткі.)\nЁн дамам кланяўся, старым і малалеткам.\nПры ім стаў ксёндз-манах, Суддзя пры бернардыне.\nБернардын памаліўся хутка па-лаціне,\nПасля далі гарэлку, а затым паселі\nІ халаднік літоўскі моўчкі жвава елі.\nАбед цішэйшы быў, чым іншым днём бывала.\n \nІ хоць Суддзя бадзёрыў, гутарылі вяла,\nБо тыя, хто за гончых сёння быў у звадзе,\nСпынялі, пэўне, думкі на сваім закладзе,\nА веліч дум, звычайна, вусны зачыняе.\nРазмовы толькі Талімэна не спыняе:\nЗ Тадэвушам гаворыць, Графу слоўца кіне\nІ зрок спыняе на Асэсаравай міне.\nВось гэтак, на шчыглоў нарыхтаваўшы сетку,\nЛавец пільнуе вераб\'ёў. А на суседку\nГлядзяць Тадэвуш з Графам. Кожны з іх шчаслівы,\nНапоўнены надзеяй і таму маўклівы.\nГраф штораз з гонарам свой зрок звяртаў на кветку,\nТадэвуш на кішэнь касіўся неўзаметку,\nЦі ключык той не ўцёк, і поўны неспакою\nЛісточак непрачытаны круціў рукою.\nСуддзя, хоць Падкамораму віна ў кяліхі\nЎсё падліваў і кланяўся, і сам быў ціхі,\nІ гутарыць не меў звычайнае ахвоты,\nВідаць, перажываў ён нейкія клапоты.\n \nМіналі стравы, моўчкі сходзіў час абеду,\nАж раптам уварваўся ў нудную бяседу\nНеспадзяваны госць - ляснік. Паходкай жвавай,\nНягледзячы на час абедні, з нейкай справай\nПадбег да пана. Адгадаеш з рухаў, з міны,\nШто пасланец ён нейкай важнае навіны.\nЗвярнулі вочы на яго паны і пані,\nА ён, адсопшыся, сказаў: "Мядзведзь, маспане!"\nІ рэшту адгадалі ўсе: што з цёмнай гушчы\nЗвер выйшаў і што краўся з Занямонскай пушчы,\nШто трэ\'дагнаць яго. У момант зразумелі,\nХоць абсудзіць той справы часу йшчэ не мелі.\nСупольнасць думак праявілася адразу\nПраз жэсты рук, праз сэнс загаду ці наказу,\nЯкіх хоць многа загуло ў хвіліну гэту,\nДы ўсе яны адну на ўвазе мелі мэту.\n \n"Ў сяло,- сказаў Суддзя,- хай сотнік скача жвава!\nПаклікаць дабравольцаў, бо чуць свет - аблава!\nХто з пікай вырушыць ахвотна, без адказу,\nТаму спісаць пяць дзён і дзве шарваркі зразу!"\n \nА Падкаморы крыкнуў: "Зараз жа на Сівай\nСкакаць ка мне у двор і, захапіўшы жыва\nДзве п\'яўкі, слаўныя заядласцю й навукай -\nСабака Спраўнікам завецца, Страпчай - сука,-\nУ мяхі ўвапхнуць, у морды затычкі заправіць\nІ конна, для паспешнасці, сюды даставіць!"\n"Гэй, Ванька!- закрычаў Асэсар рускай мовай,-\nЦясак бруском звядзі! Каб мне было гатова\nУсё! Цясак - Сангушкі князя падарунак,\nПаняўў Правер і ў пасе кожную з ладунак!"\n"Рыхтуйце стрэльбы!" - ўсе крычалі ўсхвалявана\nАсэсар волава шукаў. "Куль трэба алавяных!-\nКрычаў.- Я форму ў торбе маю!" "Да плябана,-\nСказаў Суддзя,- паслаць ганца, каб заўтра рана\nПрыбыў імшу адправіць у лясной капліцы -\nСвятому Губерту за ўдачу памаліцца".\n \nПасля загадаў тых усе пазамаўкалі,\nЗадумаліся, быццам між сабой шукалі\nКагосьці. І міжволі ўсіх прысутных вочы\nТвар Войскага старога цягне, адзіночыць.\nВідаць, правадыром яго ўсе выбіралі\nІ моўчкі булаву яму перадавалі.\nПадняўся Войскі, зразумеў сваё заданне\nI, стукнуўшы рукою ў стол, сярод маўчання\nДастаў з-за пазухі ланцуг, які на вушку\nТрымаў грубы гадзіннік з добрую ігрушку.\n"Паўпятае,- прамовіў,- заўтра ля капліцы\nСабрацца ўсім ганцам, ды толькі не пазніцца"\n \nТут рушыў з-за стала, за ім без затрымання\nПайшоў ляснік. Ішлі абдумаць паляванне.\n \nВось так і камандзіры пры чаканні бою,\nКалі байцы адпачываюць, чысцяць зброю\nЦі спяць на шынялях, ці сядуць сілкавацца,-\nЦішком вядуць нарады доўгія ў палатцы.\n \nАбед спыніўся, дзень прайшоў у неспакоі,-\nУ клопатах пра коней, пра сабак, аб зброі.\nА ў час вячэры госці вельмі мала елі\nІ на\'т ахвоты спрэчкі прадаўжаць не мелі\nЗа ганчакоў. Мір заключыўшы ў тым разгары,\nАсэсар з Рэентам ідуць пад рукі ў пары -\nШукаюць волава. Другія пасля працы\nПайшлі спаць рана, каб на досвітку падняцца.\n\n<b>Кніга чацвёртая. Дыпламатыка і ловы</b>\n \nРавеснікі князёў літоўскіх слаўных, дрэвы\nПанараў, Свіцязі, пушч цёмных, Кушалева!\nВы ж ценем прыкрывалі каралёў галовы:\nВітэна грознага, вялікага Міндовы\nІ Гедыміна ў час, як на хрыбце Панараў\nЛя вогнішча на скуры медзвядзя ён марыў,\nЗаслуханы у песні мудрага Ліздэйкі,\nІ ўсплёскамі Вяллі, і пошумам Вялейкі\nЗакалыханы, сніў ваўка ў жалезнай зброі.\nА потым, згодна з воляю багоў святою,\nЁн горад Вільню ўзнёс, што між лясоў-суседзяў\nСядзіць, як воўк між зубраў, дзікаў і мядзведзяў.\nА з горада таго, як з рымскае ваўчыцы,\nПаходзяць Ольгерд, Кейстут і Альгердавічы -\nПраслаўленыя звераловы і героі,\nШто звера ўмелі гнаць, былі майстрамі бою.\nСон паляўнічага адкрыў нам тайны неба,\nШто для Літвы заўжды лясоў, жалеза трэба.\n \nЛясы! Апошні прыязджаў да вас на ловы\nКароль, што Вітаўтаў насіў каўпак сталёвы,\nКароль апошні з Ягелонаў ваяўнічы,\nМанарх апошні, што быў добрым паляўнічым\nМаёй радзімы дрэвы! Неба мо адкрые\nЯшчэ мне к вам дарогу. О, сябры старыя,\nЦі вас тады застану? Помню, як раслі вы,\nА я вакол вас поўзаў у свой час шчаслівы.\nЦі той Баўбліс расце, старэча дуплаваты,\nЎ якога жарале, не меншым добрай хаты,\nДванаццаць чалавек за стол сядала ўкола?\nЦі ёсць Міндоўгаў гай ля фарнага касцёла?\nА там на Украіне на ўзбярэжжы Росі\nЛя дома Галавінскіх, ці яшчэ ўсё ўзносіць\nСтарая ліпа крону, пад якой, бывала,\nСто юнакоў і сто паненак танцавала?\n \nВы нашы помнікі! О як жа вас без меры\nЗжыраюць царскіх слуг і гандляроў сякеры!\nНе пакідаюць месца птушкам лёгкакрылым,\nНі песнярам, якім ваш цень таксама мілы.\nБо ліпа ж Чарналеская натхніла Яна\nНа столькі слаўных рыфмаў! Шмат падыктавана\nІ песняру-казаку дубам-многабаем.\n \nА колькі ж вінен я лясам і нашым гаям!\nСтралок слабы, я ад сяброўскіх жартаў злосных\nХаваўся ў вашым цені, векавыя сосны.\nІ колькі ж дум упаляваў, калі ў глухмені\nАдзін на купіне сядзеў у задуменні.\nМіж пнямі мох сівы, бывала, серабрыцца,\nЗаліты сінявой растоптанай чарніцы,\nА воддаль чырванеюць верасоў узгоркі,\nПрыбраныя ў брусніц каралавыя зоркі.\nНаўкола цемра, а ўгары на ўсім абшары -\nГаліны, як зялёныя густыя хмары.\nВіхор гуляў дзесь там над склепам нерухомым\nЗ выццём і шумам, з лёскатам і громам:\nГул дзіўны, ап\'яняючы! І мне здалося,\nШто мора нада мной шумела шматгалоссем.\n \nА нізам, як руіны гарадоў: пень дуба\nТырчыць з зямлі, як частка велічнага зруба,\nНа ім апёртыя, як сцен, калон руіны,\nГнілыя пні, калоды, з суччам верхавіны,\nАбвітыя травой, імхом. У тыя гушчы\nЗаглянуць страшна - там жывуць магнаты пушчы:\nВаўкі, дзікі, мядзведзі. Ля ўваходу - косці\nНеасцярожных, што зайшлі сюды у госці.\nШугнуць часамі з зелені лясной аблогі\nУверх, нібы фантаны два, аленя рогі,\nЦі іншы звер мігне істужкай жаўтаватай\nМіж дрэў і гасне, як прамень між зелені кашлатай.\n \nІ зноў на нізе ціха. Дзяцел на яліне\nПастукае і далей адлятае, гіне,\nСхаваўся, але дзюбай дзесьці ў дрэва тыча\nI, як дзіця, знайсці сябе ў схаванцы кліча.\nАрэх грызе вавёрка, скокнуўшы на хвою,\nI, кутасок павесіўшы над галавою,\nНібы пяро над стройнай шапкай кірасіра,\nУсё галоўкай круціць ды працуе шчыра.\nА госця ўбачыўшы, лясная танцаўшчыца\nМігае з дрэў на дрэвы, быццам бліскавіца,\nПасля ў дупле якімсьці нечакана гіне,\nНібы дрыяда, грэчаскіх лясоў багіня.\nЗноў цішыня.\n \nШасціць галінкай, пэўне, вецер.\nДы не. З-паміж разгорнутага вецця\nЯснее тварам, прыгажэйшым чым рабіна,\nЗбіральніца лясное ягады, дзяўчына,\nЗ кашолкі лыкавай частуе назбіранай\nБрусніцай, быццам вусны у самой, румянай.\nЗ ёй побач хлопец крочыць, гне ляшчыннік стромкі,\nІ ловіць дзеўчына арэхавыя гронкі.\n \nАж раптам брэх сабак чуваць і рога гранне,\nДык, адгадаўшы, што надходзіць паляванне,\nПаміж гушчараў лісця, поўныя трывогі,\nЗ вачэй знікаюць раптам, як лясныя Богі.\n \nА ў Сапліцове ўзняўся рух ужо ад рання.\nАле ні зычны голас труб, ні коней ржанне,\nНі брэх сабачы, ані зборы ўсе ў дарогу\nТадэвуша з пасцелі вьвдягнуць не могуць.\nЁн спаў апрануты, нібы байбак, і ў дому\nШукаць яго на думку не ўзбрыло нікому,\nБо кожны быў заняты, меў сваё заданне.\nІ сонны сябра быў забыты ў гэта ранне.\n \nЁн хроп, а сонца праз дзіру, што ў аканіцы\nКшталт сэрца мела, зазірнула ў глыб цямніцы,\nІ слупам вогненным твар хлопца асвяціўся.\nЁн падрамаць яшчэ хацеў, дык пакруціўся,\nХаваючыся ў цень. Ды раптам стук раздаўся,\nІ сон прапаў. Вясёлым сёння прачынаўся\nІ чуўся рэзвым, лёгкім, быццам птушка ў полі,\nПасмёхваўся, шчаслівым чуўся, як ніколі.\nНагадваў дзень мінулы, што прайшоў так міла,\nУздыхаў і чырванеў, і сэрца моцна біла.\nЗірнуў на свет, вось дзіва! ў косах залацістых\nУ сэрцы тым блішчала пара воч празрыстых,\nРасчыненых шырока. Гэтак вось бывае,\nКалі хто з яснасці дня ў цемру заглядае.\nІ ручку ўбачыў дробную, як веер збоку,\nНастаўленую к сонцу для аховы зроку.\nА пальцы дробныя, што зменшыць бляск хацелі\nНаскрозь, ж бы рубінавыя, зіхацелі.\nІ вусны ўбачыў, што цікавасць расхінала,\nI зубкі, што цвілі, як перлы між каралаў,\nІ тварык, хоць ад сонца даланёй прыкрьггы\nРужовай, свежых ружаў фарбай быў заліты.\n \nТадэвуш ля акна спаў. Сам прыкрыты ценем,\nЛяжаў і разглядаў з цікавым задзіўленнем\nЗдань тую проста над сабой, над самым тварам\nНе разумеў, ці гэта быль, ці толькі мара -\nАдзін з тых ясных мілых тварыкаў дзіцячых,\nЯкія ў снах дзяцінства мы часамі бачым.\nА тварык нахіліўся. І тады разгледзеў\nЗ пачуццем страху, што яго ён бачыў недзе.\nПрыпомніў волас залацісты і кароткі\nУ беласнежныя завіты папільоткі,\nУ серабраныя стручкі, што так на сонцы\nСвяцілі, як карона на святой іконцы.\nУскочыў, з\'ява спуджаная адляцела.\nЧакаў дарма - вяртацца не хацела,\nАле пачуў стук лёганькі па аканіцы\nІ словы: "Уставайце, каб вам не спазніцца\nНа паляванне". Мігам з ложка падарваўся\nI аканіцу пхнуў, што толькі трэск раздаўся,\nКалі аб сцены грукнулі дзве палавіны.\nЗадзіўлены глядзеў вакол са дзве хвіліны -\nНікога не заўважыў, і слядоў ні звання.\nНепадалёк быў сад. Нязначна на паркане\nЛісточкі і галоўкі хмелю ўздрыганулі.\nМагчыма, што іх рукі лёгкія кранулі?\nЦі вецер рушыў мо? Тадэвуш прыглядаўся\nДа іх, ды ў сад ісці адвагі не набраўся.\nПадняўшы вочы, затрымаў іх на паркане\nI, палец к вуснам прылажыўшы для маўчання,\nКаб словам не зрабіць у думках блытаніны,\nУ лоб сябе пастукаў, будзячы ўспаміны.\nА ўрэшце пальцы закусіў мо аж да косці\nI: "Гэтак мне і трэба!"- закрычаў у злосці.\n \nА двор пасля ўсёй мітусні, неразбярыхі\nЗамоўк і, як магільнік, стаў глухім і ціхім -\nПаехалі ўсе ў лес. Тадэвуш доўга слухаў,\nПрыставіўшы далоні да вушэй, ды глуха\nГудзеў спачатку вецер, потым з нейкай далі\nДанёсся голас труб і тых, што палявалі.\n \nУ стайні конь чакаў яго ўжо асядланы,\nДык скокнуўшы ў сядло, з ружжом, як апантаны\nЛяцеў да карчмаў, што стаялі ля капліцы,\nДзе ўранні паляўнічым трэ\' было спыніцца.\n \nАбапал той дарогі дзве карчмы сядзелі\nІ вокнамі варожа на сябе глядзелі.\nАдна не перастала замкавай лічыцца,\nДругую збудаваў, на злосць старой, Сапліца\nУ першай, нібы дома, рэй вадзіў Гервазы,\nА ў новай рассядаўся ў покуці Пратазы.\n \nНавейшая карчма нічым не задзіўляла,\nА вось старая больш цікава выглядала.\nСтыль гэткі склалі Тырскія калісьці цеслі,\nА на ўвесь свет яго габрэі ўжо разнеслі -\nАрхітэктурны від, якога мы не зналі,\nА толькі ў спадку ад габрэяў перанялі.\n \nКарчма, як карабель, а ззаду, як святыня:\nЧатырохгранная, як тога Ноя, скрыня,\nВядомая пад простай назваю стадолы.\nТам - козы барадатыя, з другой жывёлы -\nВалы, каровы, коні, ўверсе птушак хмара\nІ насякомыя, і паўзуноў хоць пара.\nПалова задняя, як дзіўная святыня,\nНагадвае гмах Саламона, што ў краіне\nСіонскай першыя умельцы ўзнеслі -\nГірамавы, далёка ведамыя цеслі.\nГабрэі і сягоння так будуюць школы,\nА рысы школаў маюць карчмы і стадолы.\nДах з дранкі і з саломы востры і уздзёрты,\nк той каўпак габрэйскі, змяты і пацёрты.\nА пад шчытом балкона канты вьггыркаюць\nІ на драўлянай каланадзе спачываюць.\nКалоны тыя, архітэктарам на дзіва,\nТрываюць, хоць згнілі, хоць стаўленыя крыва,\nНібы ў Пізанскай вежы. Грэчаскіх мадэляў\nТут не заўважьпп, бо няма зусім тут капітэляў,\nА вяжуць у адно калон тых верхавіны,\nСагнутыя пад стыль гатыцкі, лукавіны.\nПаверх іх упрыгожанні ідуць выкрутам,\nНе долатам, а простьш сечаныя склютам,\nКрывыя, як падсвечнікавы завітушкі;\nЗвісаюць з лукавін, як гузікі, галушкі,\nЯк тыя, што габрэі к лобу прыкладаюць\nУ час малення і што "цыцэс" называюць.\nЗдалёк нагадвае сабой карчма крывая\nГабрэя, што ў час мольбаў тулавам ківае:\nЯк шапка, дах над стрэшкай-барадой калматай,\nА сцены ў дыме й брудзе, як палы халата,\nРазьба ж з канца - нібы на лобе багамолы.\n \nКарчма раздзелена накшталт габрэйскай школы\nАдна палова - збор каморачак парожніх\nДля паняў і паноў і іншых падарожных,\nДругую скрозь займае зала. Ў гэтай зале\nУздоўж ля сцен сталы шматногія стаялі,\nПры іх, ніжэйшыя,- радамі табурэты,\nЯк дзеці ля бацькоў.\nВось тутака ў дзень гэты\nСядзела шмат сялян, сялянак, шляхты дробнай\nУсе падрад, а аканом сядзеў асобна.\nПасля імшы ў капліцы, бо была нядзеля,\nЗайшлі да Янкеля глынуць хмяльнога зелля.\nЛя кожнага шумела ўжо з сівухай чарка,\nА навакола з бутлем бегала шынкарка.\nСам Янкель-арандар у доўгім аж па пяты\nХалаце, што быў спераду на гафткі ўзяты,\nАдной рукой пагладжваў бараду сівую,\nА за шаўковы пояс залажыў другую.\nПаглядваючы вокал, аддаваў загады,\nВітаў гасцей, мірыў, калі ўзнікалі звады,\nСпьшяўся часам слова мовіць аднаму-другому,\nСачыў за ўсімі, але не служыў нікому.\nСтары габрэй быў навакол здаўна ў пашане\nЗа чэснасць, бо хоць жыў даўно тут, ні сяляне,\nНі шляхта на яго не мелі крыўд ніколі,\nБо і за што? Напіткаў добрых меў даволі,\nЦану загадваў правільна, без ашуканства,\nПадвыпіць дазваляў, хоць і не зносіў п\'янства.\nАхвотнік быў да гульняў: у яго вяселлі\nІ хрэсьбіны спраўлялі. Кожнае нядзелі\nК сабе ў карчму з суседняга сяла ён клікаў\nЗ дудою і басэтляй ведамых музыкаў.\n \nІ сам знаў музыку, граў з талентам, бывала,\nНа слаўным іхнім інструменце, на цымбалах.\nЗ двара ў двор ходзячы, здзіўляў мастацкім граннем\nІ песняў чыстым і прыгожым выкананнем.\nХоць і габрэй, валодаў добра польскай мовай,\nЛюбіў парадаваць народнай песняй новай,\nПрывозіў з занямонскай кожнае выправы\nПрыпеўкі з Галіча, мазуркі з-пад Варшавы.\nІ чутка ёсць, ці цалкам пэўная, не знаю,\nШто першы ён прывёз да нас з чужога краю\nІ першы распаўсюдзіў у ва ўсім павеце\nПраслаўленую сёння песню ў цэлым свеце,\nЯкую першы раз дзесь на зямлі Аўзонаў\nЗайгралі гучна трубы польскіх легіёнаў.\nМузычны талент у Літве здаўна ў пашане,\nПрыносіць славу ён, багацце і каханне.\nДык Янкель жыў заможна, але ў веку сталым\nПавесіў на сцяне шматструнныя цымбалы,\nАсеў з сям\'ёю у карчме, заняўся шынкам,\nАпроч таго быў у мястэчку падрабінкам.\nУсюды і заўжды ён госцем быў жаданым:\nПарадзіць мог у вьшадку якім складаным\nІ на віцінным гандлі збожжам добра знаўся,\nІ славай добрага паляка карыстаўся.\n \nСтарыя спрэчкі паміж карчмамі ўладзіў.\nАбедзве арандуючы, трымаў ва ўладзе\nЗадзір і змусіў з воляю сваёй лічыцца\nУсіх староннікаў Гарэшкі і Сапліцы.\nДык шанаваў старога карчмара і грозны\nГарэшкаўскі ключар і неспакойны Возны.\nПры ім спынялі, за даўнейшыя абразы,\nГервазы грозную руку, язык Пратазы.\n \nГервазага няма, падаўся на аблаву,\nБо ведаў, што на небяспечную забаву\nПаехаў Граф, дык каб не стрэўся з небяспекай,\nРашыў яму служыць і радай, і апекай.\n \nНа пастаянньш месцы Ключніка ў святліцы,\nНа покуці сягоння бернардын садзіцца -\nНа гэта месца Янкель Робака падводзіць,\nВідаць, яго шануе, бо, як можа, годзіць:\nЯк толькі заўважаў яго пустую чарку,\nАдразу да манаха падклікаў шынкарку,\nА тая падлівала ліпавага мёду.\nЧуваць, калісьці мелі не адну нагоду\nСустрэцца дзесьці за кардонам. Ксёндз заходзіў\nНе раз і ўночы у карчму і час праводзіў\nНа тайных гутарках. Сёй-той плёў пад сакрэтам\nПра кантрабанду, ды паклёп, відаць, быў гэта.\nКсёндз Робак гаварыў, а шляхта прыўставала,\nЗ увагай слухала яго і акружала,\nІ сунула насы к манаскай табакерцы\nДы нюхала чаргой і чхала ўжо ад сэрца.\n \n"Reverendissime,- сказаў ксяндзу Скалуба,-\nВось гэта дык табака! Дастае да чуба!\nЗ тых дзён, як нос нашу (тут доўгі нос пагладзіў),\nТакой не нюхаў я (і чхаць ізноў заладзіў),\nМо бернардынская і, пэўне, з Коўна родам,\nБо горад той табакай славіцца і мёдам.\nЯ быў там год ужо…" Ксёндз мовіў: "На здароўе\nУсім вам, паважаныя мае панове!\nШто ж тычыцца табакі, дык змыліўся груба\nНаш вельмі паважаны дабрадзей Скалуба.\nЯна аж з Яснае гары, яе паўліны\nУ Чанстахове труць з табачнае расліны,\nУ месцы цудамі праслаўленай іконы\nПрачыстай, каралевы польскае кароны;\nНарод яе ў нас і літоўскай называе.\nЯна Карону і цяпер абараняе,\nЛітву ж дык вельмі схізма ўжо апанавала!"\n"Аж з Чанстаховы?- мовіў Вільбік,- год не мала\nТаму я ў споведзі там быў. Даходзяць весці,\nШто быццам бы француз, гасцюючы ў тым месце,\nКасцёл задумаў разваліць і скарб заграбіць,\nДы лжэ "Кур \'ер Літоўскі", як заўсёды, мабыць?"\n"Няпраўда,- мовіў Робак,- пан наш найяснейшы\nНапаляон - католік сёння найшчырэйшы,\nЯго ж памазаў папа; паміж імі згода,\nДык лечаць норавы французскага народа,\nШто трохі папсаваўся. Праўда, з Чанстаховы\nАддалі многа серабра на скарб вайсковы\nДля бацькаўшчыны Польшчы. Гэтак, з волі Божай,\nЗаўжды яго алтар радзіме дапаможа.\nУ Княжастве Варшаўскім вось, з народу волі,\nСто тысяч войска ёсць, а хутка будзе болей,\nА хто аплаціць войска? Можа, вы, літвіны?\nВы ж плаціце Маскве са шкодай для краіны".\n"Чорт даў бы,- крыкнуў Вільбік,- гвалтам забіраюць!"\n"Ой, дабрадзею,- селянін азваўся з краю\nЗ паклонамі ксяндзу і, пачасаўшы ў чубе,-\nЯно, сказаць, і шляхту ўсю вядуць к загубе,\nА з нас дзяруць, як лыка". "Хам!- тут голас зычны\nПадаў Скалуба,- што табе? Ты ўжо прывычны,\nШто як вугра цябе дзяруць, а гербаваным,\nВяльможным, у свабодах залатых хаваным,\nЯк нам? Даўней, браты, хто у шляхоцкім родзе…\n("А як жа,- крыкнулі ўсе,- роўны ваяводзе!")\nА сёння нам правоў шляхоцкіх адмаўляюць:\nВось дакажы паперай, хто ты,- заяўляюць!"\n"Вашэці меней крыўдна,-тут сказаў Юрага,-\nВашэці род мужыцкі, прадзед твой стаў шлягай,\nАле вось я! З князёў! Мяне маскаль пытае,\nКалі я вольным стаў? Бог толькі гэта знае!\nНяхай ён пойдзе ў лес, спытаецца ў дубіны\nПравоў расці над іншыя ўсе дзеравіны".\n"Гэй, князь!- азваўся Жагель,- бай каму другому,\nТут знойдзеш мітры ледзь не ў кожным дому".\n"У гербе крыж,- сказаў Падгайскі,- значыць, скрьгга\nАлюзія, што род ідзе ад неафіта".\n"Фальш!- крыкнуў Бірбаш,- я з графоў татарскіх, знаю,\nА крыж у гербе "Карабель" таксама маю".\n"Парай",- Міцкевіч крыкнуў,- гэта герб князёўскі,\nПра гэта многа піша ведамы Стрыйкоўскі!"\n \nТут спрэчкі пачаліся, доказы, праверкі.\nКсёндз бернардын звярнуўся зноў да табакеркі,\nПрамоўцаў частаваў, і ў хаце заціхала,\nБо шляхта з ветлівасці нюхала і чхала.\nКсёндз з перапынку скарыстаў і мовіў далей:\n"Ад гэтае табакі многія ўжо чхалі!\nПаверце, гэта табакерка генерала\nДамброўскага разы чатыры частавала!"\n"Дамброўскага?"- спыталі. "Я не памыліўся,\nЯ быў пры ім, як ён пад Гданьскам біўся.\nЁн сеў пісаць і вось, каб сон яго не змарваў,\nНюхнуў і, чхнуўшы, па плячы мяне ударыў:\n"Так, ксенжа Робак,- кажа,- ксенжа бернардыне,\nЗа год які мо ў вашай стрэнемся краіне.\nСкажы, няхай сустрэнуць там мяне з табакай,\nДа з Чанстахоўскай, я не нюхаю ўсялякай".\nПрамова гэта узбудзіла хваляванне\nІ радасць так, што ў зале зразу ўсе дазвання\nЗамоўклі, потым той-другі прамовіў слова\nІ паўтараў: "Табака з Польшчы? Чанстахова?\nЗ Італіі? Дамброўскі?"… Потым раптам разам\nЯк быццам словы з думкі аднае наказам\nЗлучыліся ў адзін, хоць і не стройны голас:\n"Дамброўскага" ўсе заспявалі навакола.\nХапіліся ў абдьшкі ў радасці бяскрайняй\nМужьгк і граф, крыж з мітрай, карабель з параем.\nЗабыліся пра ўсё і на\'т пра бернардына,\nКрычалі весела: "Гарэлкі! Мёду! Вінаў!"\n \nКсёндз Робак тую песню слухаў, усміхаўся,\nДы каб спыніць яе, за табакерку ўзяўся\nІ гэтак чхнуў, што ўраз мелодыю ім зблытаў,\nI, пакуль ладзілі яе, працягваў спрытна:\n"Табаку хваліце, паны і дабрадзеі,\nДы гляньце ў табакерку - што там за падзеі".\nТут хусткай донца ад табакі выцер чыста\nІ армію вакол паказваў, што ўрачыста,\nЯк дробных мушак рой, стаяла. У гэту гушчу\nУмяшаўся коннік-камандзір, падобны хрушчу.\nКаня ўзнімаў, як быццам рваўся да нябёсаў,\nРука на повадзе, другая каля носа.\n"Зірніце,- мовіў Робак,- на таго вунь мужа,\nХто ён, згадайце!" Ўсім было цікава дужа.\n"Вялікі чалавек і цар, хоць без адзнакі,\nАле не рускі - ў іх не нюхаюць табакі".\n"Вялікі,- мовіў Цыдзік,- а чаму ў капоце?\nВялікія, звычайна, ўсе у пазалоце,\nБо ўзяць у маскалёў, ледзь генерал, маспане,\nТо ўвесь у золаце, як рыба у шафране".\n"Я,- мовіў Рымша,- бачыць колісь меў нагоду\nКасцюшку, камандзіра нашага народа.\nЁн чын меў важны, а хадзіў вось у сукмане\nЦі ў той чамарцы". "Ды ў якой чамарцы, пане?-\nПярэчыў Вільбік.- Гэту ж звалі тарататкай".\n"Дык тая ж фрэндзлі мела, а тут крой быў гладкі!"-\nМіцкевіч крыкнуў. І ўзняліся зараз свары\nЗа формы крою тарататкі і чамары.\n \nА ксёндз, убачыўшы, што зноў бяседа рвецца,\nІзноў яе да вогнішча сабраць імкнецца -\nДа табакеркі. Частаваў, нанова чхалі,\nЗдароўя зычылі, а ён працягваў далей:\n"Калі Напаляон падчас бітвы прьшае\nТабаку, гэта знак, што ён перамагае.\nТак пад Аўстэрліцам было. Француз гарматы\nПаставіў, а на іх ляцеў маскаль заўзяты.\nВось кесар моўчкі пазіраў: французы стрэляць\nІ войскі маскалёў на землю так і сцелюць -\nПолк за палком ляцеў, і гінулі ваякі.\nШто полк зляціць, то кесар прьше нюх табакі.\nДык Аляксандар той ды са сваім брацішкам\nТьш Канстанцінам і з нямчынаю Францішкам\nДавай рваць з поля. Кесар бачыць - бой суняўся,\nДык з пальцаў строс табаку, ціха засмяяўся.\nХто з вас у войску кесара на службе будзе,\nНяхай маіх слоў гэтых не забудзе".\n \n"Ах мілы ксенжа наш!- сказаў ізноў Скалуба,-\nКалі ўжо тому быць? Лічыць ужо нялюба\nДзён каляндарных. Вочы нашьы збалелі\nІх выглядаць у святы, ледзь ні штонядзелі.\nА цар нам злезці з шыі ўсё ніяк не хоча.\nРаса нам, покуль сонца ўзыдзе, выесць вочы".\n \n"Маспане,- ксёндз сказаў,- хай бабы наракаюць,\nІ шынкары, злажыўшы рукі, хай чакаюць,\nПакуль каго ў карчму не прывядзе дакука.\nПабіць з Напаляонам маскалёў не пггука,\nБо ён і немцам ажно тройчы лазню справіў,\nСтаптаў і прусакоў, і Англію адправіў\nНазад за мора, дык і маскалям дагодзіць,\nАле глядзіце вы, што з гэтага выходзіць:\nВось мы збяромся на каня тады садзіцца\nІ шаблі возьмем, як не будзе ўжо з кім біцца,\nА кесар, сам стаптаўшы ворагаў пад ногі,\nСпытае: "Хто вы? Мне не трэба вашай дапамогі",\nКалі гасцей чакаюць, шчыра ў хату просяць,\nДык іх рыхтуюцца сустрэць, сталы пазносяць,\nДом чыста прыбяруць, павымятаюць смецце..\nРыхтуюць дом, рыхтуюць, паўтараю, дзеці!"\n \nМаўчанне наступіла, потым запыталі:\n"Што значыць "дом рыхтуюць"? Мы не разгадалі\nМы ўсё ахвотна зробім, што у нашай сіле,\nАле б вас, дабрадзею, выясніць прасілі…"\n \nА ксёндз глядзеў цераз акно на двор за браму,\nУбачыў штосьці там, аж высунуўся ў раму,\nПасля ўстаў, кажучы: "Пара мне. Пры сустрэчы\nЯшчэ пра розныя пагутарым мы рэчы.\nЯ заўтра ў места еду, але, пэўне, скора\nНаведаю ўсіх вас, як вырушу па зборы".\n \n"Дык хай жа ў Негрьшова ксёндз заехаць рачыць,\nСказаў аконам,- вас Харонжы хоча ўбачыць.\nДалёка між людзьмі такая ходзіць мова:\nШчасліва трапіў, бьвццам ксёндз у Негрьшова".\n"Да нас,- сказаў Зубкоўскі,- просім, калі ласка,\nБо знойдзецца і ў нас сувойчык, масла фаска,\nКароўка ці баран, бо і пра нас ёсць слова:\nЯму, нібы ксяндзу, што трапіў у Зубкова".\n"I к нам",- прасіў Скалуба. Побач Тараевіч\nСказаў: "Галодны ксёндз не выйшаў і з Пуцэвіч".\nІ гэтак кожны абяцаў штось бернардыну,\nПраводзячы яго. Ён спешна ўсіх пакінуў,\n \nБо перш ужо ў акне Тадэвуша угледзеў,\nЯк той скакаў у лес гасцінцам на мядзведзя,\nПрыгнуўшыся, без шапкі, з скрыўленьш абліччам\nКаня і шпорачы, і сцёбаючы бічам.\nВід гэты бернардьша задзівіў, узрушыў,\nДык хуткім крокам за хлапцом дарогай рушыў\nУ пушчу, што, як толькі зрок людскі акіне,\nЗаймала цэлы краявід сцяною сіняй.\n \nХто ж зведаў пушч літоўскіх змрочныя абшары\nАж да сярэдзіны, да глыбіні гушчару?!\nРыбак дно мора толькі ля ўзбярэжжа знае,\nСталок, звычайна, нетры пушчаў абмінае,\nЁн толькі з большага знаёмы з іх абліччам,\nА іх нутро і застаецца таямнічым,\nБо што там - казка, чутка знае мо пра тое.\nКалі б ты бор мінуў і падшыццё густое,\nНаткнуўся б на абвалы пнёў, калод, каменняў,\nАкружаных дрыгвою, тысячай струменняў,\nЗаросшых сеткай зелля, мураўёў капцамі,\nШаршнёў, вужакаў гнёздамі, лазы дубцамі.\nКалі б і гэта не стрымала чалавека,\nДьгк большая прад ім паўстала б небяспека -\nДалей, як ямы воўчыя, на кожным кроку\nСустрэнуцца азёры, скрьггыя ў асоку,\nЗ такою глыбінёй, пгго дна іх не прамераць.\n(Сядзяць там чэрці, калі толькі чуткам верыць.)\nВада тых студняў свеціцца іржой крывавай,\nСмярдзіць і ўдзень, і ўночы, дьшіцца плюгава,\nАж дрэвы навакола чахнуць і хварэюць:\n0 Лісты, кару губляюць, не растуць, чарвеюць,\nСукі іх пакрывае мох каўтунаваты,\nА кожны пень і ствол грыбамі барадаты.\nЛес гэты над вадою - быццам ведзьмаў група\nШто грэе рукі над гаршком, дзе вараць трупа.\n \nЗа гэтыя азёры ўжо не толькі крокам,\nАле дарэмна нават заглыбляцца вокам,\nБо там усё агорнута імглістым змрокам,\nШто вечна з той дрыгвы распаранай шыбае.\nА ўжо за той імглой (як казка ў сёлах бае)\nБагатая зямля ляжыць - не надзівіцца,\nГалоўная раслін і зверьшы сталіца.\nТам зберагаецца ўсіх дрэў і траў насенне,\nЗ якога новае ўзрастае пакаленне.\nТам, як у Ноя, з кожнага жывёлін роду\nХаваецца па некалькі пар для заводу.\nА ў самым цэнтры пушчы занялі абшары\nТур, Зубр, Мядзведзь, якія ў пушчы валадараць.\nНа дрэвах побач з імі Рысь рассеўся бьгстры\nІ хцівец-Расамаха, нібы два міністры.\nЗ Далей, як падуладныя князям васалы,\nСялібы маюць Дзік і Воўк, і Лось удалы.\nНад галавою ўюцца Сокалы з Арламі,\nНакшталт нахлебнікаў, што жывяцца з панамі.\nІ гэтак пары патрыярхаў тых звярьшых\nЖывуць нябачнымі ў нязведаных глыбінах,\nДзяцей сваіх пускаюць за лясоў граніцы,\nА самі без турбот бытуюць у сталіцы.\nАд стрэльбы ці мяча яны не прападаюць,\nА толькі натуральнай смерцю паміраюць.\nІ маюць могільнік, куды ў часіну смерці\nІдуць звяры і птушкі поўсць ці пер\'е здзерці.\nМядзведзь, калі сваёй жаваць не можа стравы,\nАлень, калі бяссільным стане і кульгавым,\nШарак, калі ўжо кроў яго ўся ў жылах крэпне,\nКрумкач, як пасівее, сокал, як аслепне,\nАрол, якога дзюба так у круг сагнецца,\nШто ўжо замкнутай назаўсёды застанецца,\nІдуць на могільнік. Звер ранены ці хворы\nБяжыць у родны кут праз нетры і заторы.\nТаму у месцах тых, дзе чалавек праходзіць,\nНіхто касцей звярыны дохлай не знаходзіць.\nЧуваць, што ў той лясной сталіцы між звярамі\nПануе лад, яны яго наводзяць самі;\nНе сапсаваныя культураю людскою,\nУласнасці не ведаюць, а разам з ёю\nНі паядынкаў, ні ваеннае навукі,\nI, як дзяды ў раю жылі, жывуць унукі\nІ дзікія, і свойскія - усе ў яднанні,\nНіхто не думае пра бойкі ці кусанні.\nКаб трапіў нават чалавек туды бяззбройны,\nТо мог бы між звяроў ісці зусім спакойна,\nЯны б услед глядзелі зрокам задзіўлення\nТак, як калісьці ў той апопші дзень тварэння\nІх першыя бацькі глядзелі на Адама,\nПакуль не раз\'ядналіся за райскай брамай.\nДы, шчасцем, чалавек не зойдзе ў тыя нетры,\nБо Мукі, Страх і Смерць там тояцца ў паветры.\n \nАдно заядлыя сабакі ў час пагоні,\nЗнячэўку ўскочыўшы ў балоцістыя тоні\nI нешта жудаснае стрэўшы ненарокам,\nБягуць назад у жаху з ашалелым зрокам,\nІ доўга потым пад ласкаваю рукою\nДрыжаць ля ног стралка ў вялікім неспакоі.\nГлыбіні гэтых нетраў змрочных, таямнічых\nЗавуцца "матачнікамі" між паляўнічых.\n \nДурны мядзведзь! Каб ты ў сваёй сядзеў бярлозе,\nНе стаў бы Войскі на тваёй лясной дарозе.\nАле ці пасекі вяла цябе духмянасць,\nЦі мо да спелага аўса замілаванасць,\nНа бераг пушчы выбраўся ты ў лес радкавы,\nА там і вьгсачыў цябе ляснік цікавы;\nІ вось шпіёны сталі пад яго падказку\nВыследжваць твой начлег і кожную папаску.\nА зараз хітры Войскі ладзіў акружэнне\nІ ў матачшк табе адрэзаў адступленне.\n \nТадэвушу сказалі, што ўжо з паўгадзіны\nМінула, як сабакі сочаць троп звярыны.\n \nЗацішша. Дарма паляўнічыя без руху\nСтаяць, прыкладваюць далоні трубкай к вуху\nІ слухаюць маўчанне лепей за прамовы,\nДы ў далях толькі граюць нетры і дубровы.\nСабакі ў пушчы, як у моры вадалазы,\nНыраюць, а стралкі, гатовыя біць зразу,\nЗа Войскім сочаць. Вухам ён зямлю пьггае.\nЯк зрок сяброў з аблічча лекара чытае\nНадзею на жыццё ці смерць асобы мілай,\nВось так і ў Войскім вочы грамада тапіла\nЗ пачуццямі надзеі, з халадком трывогі.\n"Есць, ёсць!"- сказаў сцішка і хутка ўстаў на ногі.\nЁн чуў! другія не маглі \'шчэ разабрацца.\nАж вось сабака звягнуў, потым два, тры, дваццаць!\nІ ўсе рассьшанай араваю зайгралі.\nЗлуюцца, душацца, на след, відаць, напалі,\nБяруць. І гэта не спакойнае ўжо гранне\nСабак за шараком, лісіцай або ланню,\nА брэх абрывісты, заядлы і высокі.\nВідаць, не толькі ўскочылі на след далёкі -\nНа вока гоняць. Часам гон свой гвалт спыняе,\nТо ўзніме зноў. Мо звер сябе абараняе,\nКалечыць, пэўне, ў шале, бо пасля маўчання\nЧуваць між брэху енк сабачага канання.\n \nСтральцы стаялі, стрэльбы ўжо нарыхтаваўшы,\nЗ напружаннем галовы ў той бок скіраваўшы.\nЧакаць даўжэй не могуць! Вось пасты кідаюць\nТо тут, то там і ў лес глыбей перабягаюць,\nКаб звера чым хутчэй сустрэць. Хоць Войскі строга\nЗ каня яшчэ раз папярэджваў, што такога,\nХто кіне пост, адсцёбае аброжкай з ходу,\nЯкога б ён ні быў становішча ці роду,-\nНе слухалі. Усе, супроць яго прыказу,\nПабеглі ў лес. Тры стрэльбы грукнулі адразу,\nА потьш - кананада, аж мацней за стрэлы\nРаўнуў мядзведзь, і рэха праняло лес цэлы.\nРык страшны болю, шалу, роспачы, трывогі!\nЗа ім сабачы гвалт, трубы зык, выкрык строгі\nГрьшелі з нетраў пушчы. А стралкі з засады\nЎ лес беглі, ўзводзілі куркі, былі ўсе рады,\nІ толькі Войскі жаласна крычаў, што маху далі.\nСтральцы з нагоншчыкамі крута павярталі\nЗвяру наперарэз, між нетрамі і пуіпчай.\nМядзведзь, спалоханы людзьмі, сабачай гушчай,\nЗвярнуў назад - туды, дзе слаба пільнавалі,\nЎ бок поля, дзе стральцы пасты папакідалі,\nДзе толькі засталіся з ланцуга аблавы\nТадэвуш, Войскі, Граф і той-сёй менш рухавы.\n \nТут лес радзейшы быў. Аж вось чуваць трэск лому,\nІ вырваўся, як з хмар, мядзведзь навалай грому,\nЗа ім - сабакі: брэшуць, рвуць. Ён стаў на ногі\nI, рыкам страшачы, хоць поўны сам трывогі,\nХапаўся лапамі за дрэвы, за карэнні,\nЗа пні смалістыя, за ўросшыя каменні\nІ кідаў у сабак, людзей, ды вырваў дрэва\nI, як даўбнёй ім круцячы управа, ўлева,\nРвануўся на апошніх стражнікаў аблавы -\nТадэвуша і Графа. Тыя бой крывавы\nПрымаюць, выткнулі ў звяра ствалоў па пары,\nЯк два грамаадводы ў масу чорнай хмары,\nI, як адзін, абодва за куркі рванулі.\n(Неспрактыкаваныя!) Стрэльбы ўраз раўнулі,\nНе трапілі. Мядзведзь скакаў, яны ў той хвілі\nЗа раз абодва піку ўткнёную ўхапілі\nІ вырывалі хто сабе. А тут жа блізка\nКлыкоў рады бялеюць з велічнага пыска,\nІ над галовамі павісла лапа звера.\nЗбялелі, скочылі назад, пад пушчы бераг\nІ уцякалі. Звер з узнятай лапай гнаўся:\nМахнуў, не трапіўшы упаў, ізноў падняўся,\nБраў светлы графаў волас чорнай лапай груба…\nСарваў бы чэрап з галавы, як шапку з чуба,\nДы Рэент і Асэсар выскачылі збоку,\nГервазы быў наперадзе на сто мо крокаў,\nЗа ім - ксёйдз Робак, хоць без стрэльбы, і тут з раду\nУтрох тры стрэлы далі, быццам па загаду.\nМядзведзь уверх падскочыў, як шарак ад хартаў,\nІ рынуў долу галавой. Яшчэ упарта\nМльюком крутнуўся, і ўсё той разгону сілай\nДагнала туша Графа і на землю збіла.\nЯшчэ ўставаў і роў, ды ўжо на ім віселі\nСа Страпчай Спраўнік і яшчэ жывога елі.\n \nТут Войскі падхапіў, тасьмой прымацаваны,\nБуйволлі доўгі рог, круты пакарбаваны,\nЯк боа-вуж, паднёс да губ, аберуч сціснуў,\nЯк буталь, твар надзьмуў, крывавьш вокам бліснуў,\nПавекі прычыніў, сцягнуў углыб паўбруха,\nУ лёгкія паслаў усе запасы духу\nІ граць пачаў. Рог, быццам віхру на пацеху,\nПанёс па пушчы голас, паўтараны ў рэху.\nСтральцы замоўклі, сталі гоншчыкі ў здзіўленні,\nПачуўшы гукаў моц, іх чыстыя адценні.\nСтары, што славіўся даўней сваім мастацтвам,\nРашыў з ім зноўку паляўнічым паказацца.\nЖыццём уміг напоўніў нетры і дубровы,\nНібы спусціў сабак і распачаў уловы;\nІгрой ён ход аблавы пераказваў хутка:\nСпачатку рэзкі, звонкі зык трубы - пабудка,\nПасля за енкам енкі - брэх сабачы смелы,\nА месцам цвёрды тон, як гром, - няйначай, стрэлы.\n \nТут змоўк, а рог трьшаў; тады ўсім выдавала,\nШто Войскі граў яшчэ, а гэта рэха грала.\n \nПадзьмуў ізноў. А рог, здавалася, мяняўся\nІ ў вуснах Войскага грубеў, цянеў, згінаўся\nІ зверам галасіў: то, быццам, воўчай шыяй\nВыцягваецца доўга і панура вые,\nТо зноў, нібы раскрыўшыся ў мядзведзя горла,\nРаўнуў; і вецер зубра рыканне раздзёрла.\n \nТут змоўк, а рог трьшаў; тады ўсім вьвдавала,\nШто Войскі граў яшчэ, а гэта рэха грала.\nПачуўшы музыкі шэдэўр - той песні гукі,\nДуб дубу паўтараў іх, неслі букам букі.\n \nВось дзьме ізноў. Мо сто рагоў ірвецца з рога:\nРазносіцца вакол цкаванне, гнеў, трывога\nСтральцоў, сабак і зверыны. Аж Войскі ўдарыў,\nПадняўшы рог, трыумфу гімнам проста ў хмары!\n \nТут змоўк, а рог трымаў; тады ўсім выдавала,\nШто Войскі граў яшчэ, а гэта рэха грала.\nІ колькі дрэў, рагоў гудзела столькі з бору,\nАдны другім насілі песню, бы ў хор з хору.\nІ музыка ўсё станавілася шырэйшай,\nДалейшай і чысцейшай, што раз выдатнейшай,\nАж знікла ў далях дзесьці ля нябёс парога!\n \nІ Войскі рукі, апускаючы ад рога,\nРаскрыжаваў. А рог на поясе раменным\nАпаў і калыхаўся. З позіркам праменным,\nЗ прыбракшым тварам Войскі, музыкай натхнёны,\nСтаяў, яшчэ лавіў знікаючыя тоны.\nТым часам загрымелі навакол музыкі\nВіваты, віншаванні, воплескі і крыкі.\n \nПамалу сціхла ўсё, і вочы ад музыкі\nЗвярнуліся ізноў на звера труп вялікі.\nЛяжаў, скрываўлены і кулямі прашыты,\nГрудзьмі уплецены ў траву і ў землю ўбіты.\nРазвёў пярэднія шырока накрыж лапы,\nЯшчэ ўздыхаў, а кроў лілася цераз храпы.\nРасплюшчваў вочы, ды ўжо галавы не зрушыць,\nБо п\'яўкі Падкаморавы ўпіліся ў вушы:\nПа левай - Страпчая, а Спраўнік злы прыссаўся\nПа правай старане і кроўю напіваўся.\n \nАж прут, па Войскага загаду, ушчамілі\nСабакам між зубоў і ляпы так раскрылі.\nПеравярнулі дагары цяпер мядзведзя,\nІ зноў трайны віват аж хмары зрушыў недзе.\n \n"А што? - Асэсар крыкнуў, стрэльбу ўзняўшы ўдала,-\nА што мая стральбінка? Наша, наша брала!\nА што? Мая стральбінка - дробненькая пташка,\nА вось што паказала! Гэта ёй не цяяжа.\nНіводзін дарма не пайшоў з яе ладунак!\nМне князь Сангушка гэткі справіў падарунак".\nІ тут паказваў стрэльбу дзіўнае работы,\nХоць дробную, і выхваляў яе даброты.\n"Бег я,- прамовіў Рэент, пот абцёршы з твару,-\nБег я за медзвядзём, а Войскі тут з гушчару\nКрычыць мне: "Стой!" Як тут стаяць? Мядзведзь у поле,\nЯк заяц скача, хоча вырвацца на волю,\nАж дух мне заняло - дагнаць няма надзеі,\nУправа глянуў, бачу: кепскія падзеі,\nЗ засады вырвецца, дык стой, кажу, маруха!\nНа вока ўзяў, і вось ляжыць, сабачы юха.\nВось стрэльба, вось сапраўдная Сагалясоўка,\nКляйма: "Сагаляс, Лондан а Балабаноўка".\n(Там жыў наш слесар, бо і там жывуць палякі,\nРабіў ён стрэльбы, што такія маюць знакі.)".\n \n"Як так?- Асэсар пырснуў,- сотня сот мядзведзяў!\nДык гэта, быццам, пан забіў? Што пан там збрэдзіў?"\n"Паслухай,- мовіў Рэент,- тут не следства, пане,\nА тут аблава! Кожны тут за сведку стане".\n \nДык зараз пачаліся спрэчкі і дакоры,\nХто стаў пры Рэенце, а хто пры Асасоры.\nНіхто Гервазага не ўспомніў, забягалі\nЗ бакоў, а што было наперадзе, не зналі.\nПрамовіў Войскі: "Ну цяпер хоць ёсць прычьюа,\nБо гэта ўжо не то што нейкі там зайчына,\nА тут мядзведзь, тут варта змераць мэту\nІ дабівацца праўды, хоць і з пісталета.\nЗмірыць вас вельмі цяжка, дык старым звычаем,\nЗмагацца вам у паядынку дазваляем.\nАдну я помню між суседзямі нязгоду:\nЖьші ў мой час два шляхціцы старога роду\nАбапал над прыгожаю ракой Вялейкай.\nАдзін Дамэйкам зваўся, а другі Давэйкам,\nі гэтак жа ў адну мядзведзіцу стралялі,\nА потьш, так як вы цяпер, спрачацца сталі.\nУздумалі страляцца ледзь ні дула ў дула -\nПраз скуру медзвядзя - так злосць іх агарнула.\nТой паядьшак нашумеў даўней нямала,\nБо песні на\'т спявалі пра яго, бывала.\nЯ секундантам быў і з самага пачатку\nГлядзеў на іх, дык раскажу вам па парадку".\n \nАле ў той момант спрэчку пагасіў Гервазы.\nЗ увагай медзвядзя ён абышоў два разы,\nУзяў цясак і пысу ім рассек надвое,\nНамацаў кулю, выняў і абцёр палою,\nПасля агледзеў моўчкі, а калі праверыў,\nЦі ўходзіць у патрон, і з дулам стрэльбы змерыў,\nУзняўшы з куляю далонь над галавою,\nСказаў: "Вось куля, ды яна не з вашай зброі,\nПанове, а з старой гарэшкаўскай куркоўкі\n(I стрэльбу ўзняў уверх, спавітую ў аборкі),\nДы выстраліў не я. О, як жа хутка, смела\nТам трэ\' было страляць! Аж мне ў вачах цямнела,\nБо панічы абодва ў мой напрамак беглі,\nА звера кіпцюры на Графа ледзь не леглі -\nАпошняга з Гарэшкаў! хоць і па кудзелі.\nОй, Божа! крыкнуў я і покуль мы глядзелі,\nКсёндз Бернардын якраз падбег на дапамогу.\nЁн засароміў нас! Вось гэта ксёндз! Трывогу\nСтрымоўваў я, дрыжаў, хацеў страляць, не стрэліў,\nЁн стрэльбу вырваў з рук маіх, даў стрэл, пацэліў.\nМіж двух галоў страляць! Сто крокаў! І папасці!\nЯкраз у ляпу! Зубы так яму пакласці!\nПаны! Даўно жыву і заяўляю смела:\nАдзін мог толькі гэткім пахваліода стрэлам.\nАдзін той злыдзень мог страляць вось гэткім чынам,\nТой, што выстрэльваў коркі на хаду жанчынам,\nТой лотра слаўны, лешп бы век мне з ім не знацца,\nТой Яцак, той Вусач… Лепш з прозвішчам стрымацца.\nДы ўжо яму ганяцца за мядзведзем годзе -\nСядзіць ён у смале пякельнай, як у мёдзе.\nХвала ксяндзу! Ён двух людзей ад смерці збавіў,\nА мо і трох. Я справу так сабе паставіў,\nШто, каб апошняе дзіця з Гарэшкаў роду\nУ зубы звера трапіла, я асалоду\nЗнайшоў бы ў тьш, каб і мае скрышыў ён косці.\nДзе ксёндз? Трэ\' вьшіць за здароўе ягамосця".\n \nДарма ксяндза шукалі, ён чамусьці скрыўся.\nВядома толькі, што на момант быў з\'явіўся,\nДа Графа і Тадэвуша што сіл падскочыў\nI, ўбачыўшы жывьші, ўзняў на неба вочы,\nПадаўся ўбок і стаў шаптаць малітву ціха,\nПасля пабег праз поле, чым далей ад ліха.\nТым часам з Войскага загаду пні і сучча,\nЛісты і верас пачалі скідаць да кучы.\nШугнуў агонь, падняўся дым уверх сасною\nІ шэрым балдахінам стаў над галавою.\nНад полымем стральцы злажылі ў козлы пікі,\nНа іх катлы падвесілі, пад шум і крыкі.\nЗ вазоў нясуць гародніну, муку, прыправы\nІ хлеб.\nСуддзя куфэрак свой у гонар той аблавы\nДастаў, адкрыў, і пляшак бліснулі галовы.\nЕн выняў самы большы буталь адмысловы\n(Багаты падарунак ад ксяндза Рабака).\nГарэлка з Гданьска, дарагая для паляка.\n"Няхай жыве!- сказаў Суддзя з паднятай чашай,-\nНаш горад Гданьск, зноў быць яму ва ўладзе нашай!"\nІ па чарзе ўсім наліваў лікёр срабрысты.\nПакуль дно залатым не заблішчала лістам.\n \nБігос варылі ў кацялках. Сказ многаслоўны\nНе перадасць той колер, пах і смак цудоўны.\nПачуе мешчанін звон рыфмаў, слоў парадак,\nА смак і застанецца толькі ў цьме здагадак.\nКаб песні ацаніць літоўскія і стравы,\nЗдаровым трэба быць, вяртацца трэ\' з аблавы.\n \nДы і без тых прыправаў вельмі смачнай ежай\nБігос бывае. Ўраз з гароднінаю свежай\nКапуста квашаная да яго бярэцца,\nШто, згодна прыказкі, у рот сама кладзецца.\nЗакрытая ў катле з прыправамі і з мясам,\nГатуецца, пакуль уся не сойдзе квасам,\nПакуль агонь яе не змякчыць і не сцісне,\nА з берагоў начыння з парай вар не свісне\nІ не напоўніцца паветра араматам.\n \nБігос гатоў. Стральцы бягуць і зухавата\nЗ бадзёрасцю штурмуюць лыжкамі начынне.\nМедзь звоніць, і бігос, як камфара, ўміг гіне.\nЗнік, паляцеў. І толькі пара ў нетрах чанаў\nБурліць, нібы ў патухшых кратарах вулканаў.\n \nКалі ўжо ўсе даволі падпілі, пад\'елі,\nНа воз усклалі звера і на коней селі,\nУсе вясёлыя, апроч двух: Асасора\nІ Рэента. Яны больш злыя, чым учора,\nБо паспрачаліся за стрэльбу Сангушкоўку\nІ за балабаноўскую Сагалясоўку.\nІ Граф з Тадэвушам зрок долу апускалі\nЗ няёмкасці, што прамахнулі і ўцякалі,\nБо на Літве, хто звера выпусціць з аблавы,\nШмат мусіць працаваць, каб зноў дабіцца славы,\nГраф гаварыў, што першы кінуўся да пікі,\nДы перашкодзілі яму, на жаль вялікі;\nТадэвуш жа даказваў, што ён, як дужэйшы\nІ да ўжывання пікі больш, чым Граф, спраўнейшы,\nЯму на выручку спяшыў. Так прымаўлялі\nСабе між гоману і ехалі зноў далей.\n \nА Войскі ехаў рады. Чалавек шаноўны\nВясёлы быў на рэдкасць і таму пшатслоўны.\nДык памірыць задзір паставіўшы заданне,\nКанчаў пачатае раней апавяданне:\n"Пан Рэент, калі я хацеў, каб з Асасорам\nВы біліся, дык не таму, што страціў сорам\nІ прагнуў вашае крыві, о крый вас, Божа!\nХацеў вас памірыць, настрой падняць, быць можа.\nЖартдумаўузнавіць,якігодтомусорак\nПрыдумаў. Дзіўны жарт. Бьыіо аб ім гаворак!\nВы маладыя, вам не ў памяць жарт той даўны,\nАд гэтай пушчы колісь да Палесся слаўны.\n \nБывала, прозвішчы Давэйкі і Дамэйкі\nПазбльггвалі не раз, змяшалі ў вузел нейкі,\nСа шкодаю для іх. Вось выбараў парою\nСябры Давэйкі, стоячы за ім гарою,\nШапнуць каму: "Глядзі, дай голас за Давэйку!"\nА той, не ўчуўшы, галасуе за Дамэйку.\nАднойчы на банкеце тост узняў Рупейка:\n"Віват, Дамэйка!" Іншьш выдала: Давэйка!\nДык закрьгаалі гучна, але бесталкова,\nПа-свойму паўтарыўшы кінутае слова.\n \nРаз горш бьиіо. У Вільні нейкі шляхціц п\'яны\nЗ Дамэйкам біўся шабляй і панёс дзве раны.\nПасля той шляхціц, едучы, відаць, дадому,\nВыпадкам стрэў Давэйку недзе ля парома.\nІ вось, калі абодва ехалі Вялейкай,\nПытае той: "Ты хто?" Ён адказаў: "Давэйка".\nА той рапіру выняў моўчкі з-пад кірэйкі:\nЧах, чах! і за Дамэйку вус адсек Давэйку.\n \nА ўрэшце ўжо, ўсё роўна як на завяршэнне,\nЯшчэ такое падключылася здарэнне:\nЎ аблаве, побач стоячы, на радасць ліху,\nСтралялі цёзкі ўдвух зараз у медзвядзіху,\nІ тая ўмомант павалілася без духу,\nАле ўжо несла перш з дзесятак куль у бруху.\nЗ адным калібрам стрэльбаў шмат было ў аблаве,\nДык хто забіў? Як тут рашыць, чыёй быць славе?\n \nА тут яны крычаць: "Даволі нам цягацца!\nЦі Бог, ці чорт злучыў нас - трэба разлучацца!\nНас двух, як сонца два, відаць, зашмат на свеце!"\nДык шаблі ў рукі і становяцца на меце.\nТут шляхта ўся ўгаворвае іх, просіць, годзіць,\nА злосць на іх тьш часам штораз горш находзіць,\nДык шаблі кінупі, схапілі пісталеты.\nМы ў крык, што зблізілі яны занадта меты!\nЯны тады, на злосць нам, пакляліся здуру\nСтраляцца дула ў дула!- праз мядзведзя скуру.\nСтралялі вельмі добра. "Секундуй, Грачэха! "\n"Я зтодзен,- ім кажу,- ўраз будзе вам пацеха:\nНяма \'шчэ ямы. Ды падумайце ж вы самі,\nІ ў бойцы трэба быць людзьмі, не разнікамі.\nЗбліжацца годзе, бачым, што няма ў вас страху.\nЦі ж баіцеся, каб не даць часамі маху?\nПаслухайце мяне: ну згода, што на пісталеты,\nДы толькі не з бліжэйшай, ні з далейшай меты,\nЯк праз мядзведзя скуру - будзь тут ваша воля!\nЯ сам яе расцягваць буду сярод поля\nІ вас парасстаўляю. На хвасце мядзведзя\nВы станеце, а вы на носе, мой суседзе".-\n"Мы згодны! Дзе? Калі?" - "Чуць свет - карчма над Ушай".\nЯ ўзяў Віргілія: як быць з той калатушай?"\n \nТут крык спьюіў апавяданне, бо з-пад коней\nШмыгнуў шарак. Вось Сокал з Кусым у пагоні!\nХартоў узялі на аблаву, бо дарогай,\nВяртаючыся, ў полі можна стрэць касога.\nХарты ішлі ля коней і ледзь зайца ўчулі,\nЗа ім адразу без цкавання сіганулі.\nАсэсар з Рэентам хацелі конна скочыць,\nДы Войскі крыкнуў: "Стоп! Хай кожны з месца сочыць!\nНікому нават крокам рушыць не дазволю -\nАдгэтуль добра бачьш: заяц верне к полю".\nА заяц, чуючы пагоню ад дарожкі,\nСкакаў у поле; вушы склаў, як сарна рожкі,\nІ над раллёй пабліскваў, вьшягнутьг ў струнку.\nУ сіле лап сваіх шукаючы ратунку,\nЗдавалася, што да зямлі ледзь дакранаўся,\nЯк ластаўка, цалуючы ваду, ўзвіваўся.\nЗа зайцам - пьы, харты - за пылам, і ляцела\nПраз поле гэта дзіўнае даўгое цела,\nЯк быццам прапаўзаў гад злосны і заўзяты:\nДзе заяц - галава, а шыя - пыл узняты,\nСабакі - хвост двайны рухомы і кудлаты.\n \nАсэсар з Рэентам, стрымаўшыся ля куста,\nГлядзяць без духу. Рэент пабялеў, як хуста,\nБляднее і Асэсар - што там за падзея?\nУбачылі, што вуж чым далей, тым даўжэе,\nШто рвецца напалам, што не зрасціся гаду,\nШто галава пад лесам, а хвасты - дзе ззаду!\nМільгнула галава яшчэ раз пад навесам\nЛясным і знікла, хвост пакінуўшы пад лесам.\n \nСабакі, так абдураныя непрыемна,\nШукалі, быццам абвіняліся ўзаемна,\nПасля вярнуліся назад павольным крокам,\nСтуліўшы вушы і хвасты, з прьггухшым зрокам.\nПрыбегшы, з сораму вачэй падняць не смелі\nІ не збліжаліся к панам, а воддаль селі.\n \nПан Рэент галаву павесіў невясёла,\nАсэсар сумным вокам кідаў навакола,\nА потым пачалі тэорыі разводзіць,\nШто ў гэткай справе гончым ход свабодны шкодзіць,\nШто заяц раптам скочыў і не быў цкаваны\nІ што, каб хіба быў сабака падкаваны,\nТады дагнаў бы мо па гэткай камяніцы.\nРазумна ўмелі на дэталях запыніцца.\nКаб слухачы хацелі, многа б скарысталі,\nАле не слухалі. Адны пасвістваць сталі,\nПасмейвацца другія, іншыя ў той хвілі,\nМядзведзя ўспомніўшы, аб ім загаварылі.\n \nА Войскі толькі раз за зайцам вокам кінуў\nI, ўбачыўшы, што той між дрэў у лесе згінуў,\nВось так свой сказ канчаў: "Дык жа на чым мы сталі?\nАга! на тым, што слова мне абодва далі\nСтраляцца праз мядзведзя скуру. Шляхта гнеўна\nКрычыць: "Дык гэта ж дула ў дула! Смерць! Напэўна!"\nЯ ў смех, бо чуў ад Мара, мудраца старога,\nШто скурай звера можна змерыць вельмі многа.\nВядома вам, панове, што Дыдо-царыца,\nПрыбыўшы ў Лівію, рашьша там спыніцца\nІ гэтакі зямлі палетак старгавала,\nЯкі б накрыць адной валовай скуры стала.\nНа тым кавалку поля вырасла Карфага!\nВось гэта абмяркоўваў я ўначы з увагай.\n \nЛедзь стала днець, Давэйка едзе ў тарадэйцы\nНа зборны пляц, насустрач коннаму Дамэйцы.\nГлядзяць, ажно праз рэчку мост ляжыць касматы\nЗ мядзведжай скуры, зрэзанай на паскі-латы.\nПаставіў я Давэйку на хвасце мядзведзя,\nДамэйцы ж месца выпала за рэчкай недзе.\n"Цяпер страляйцеся,- кажу,- хоць і да смерці,\nАле без згоды з месц вас не пушчу, паверце".\nЯны - у злосць, а шляхта поўзае ад смеху.\nТут я з ксяндзом давай адводзіць іх ад грэху\nЕвангеллем, законам. Просім грамадою.\nІ так прыйшлося ім адмовіцца ад бою.\n \nВыпадак гэты да іх дружбы прычыніўся.\nЗ Дамэйкавай сястрой Давэйка ажаніўся,\nТады Дамэйка шваграву сястру засватаў.\nМаёмасць роўна падзялілі, як брат з братам,\nА месца, што праславілася справай гэткай,\nКарчму паставіўшы, зваць пачалі Мядзведкай".\n\n	<b>Кніга пятая. Звада</b>\n\nВяртаецца пан Войскі з перамогай з бору,\nА Талімэна дома, вочы ўзняўшы ўгору,\nРаспачынае ўловы. Праўда, нерухома\nСядзіць, на грудзі склаўшы рукі, ды без стомы\nУ думках гоніць двух звяроў і разважае,\nЯк іх злавіць абодвух. Думкай абкружае\nТадэвуша і Графа. Граф, хоць і прыгожы,\nІ з роду знатнага, кахае ўжо, быць можа,\nДы гэткага пачуцці могуць адмяніцца,\nПрытым, хто знае, ці захоча ажаніцца\nЗ жанчынаю старэйшай! І не так багатай!\nА свет што скажа? Сваякі? Лепш іх не кратай!\n \nІ з думкамі такімі Талімэна ўстала,\nНа пальчыкі ўзнялася, быццам падрастала\nАдкрыла трохі грудзі, выгнулася бокам\nІ доўга на сябе глядзела пільным вокам:\nШто скажа ёй люстэрка, ведаць захацела,\nПасля ўздыхнула, вочы апусціла, села.\n \nГраф - пан! А панскі густ, звычайна, не трывалы,\nДы Граф бландзін! Бландзін бывае рэдка сталым.\nНу а Тадэвуш? Прасцячок! Хлапчына мілы!\nАмаль дзіця! Але з усёй кахае сілы!\nАдно глядзець, дык першай не парве завязкі,\nДы ўжо для Талімэны мае абавязкі.\nМужчына малады, хоць трохі ў думках зменны,\nБывае цвёрды ў пачуцці, бо ён сумленны.\nІ доўга сэрца хлопца носіць успаміны\nПра шчасця час і ўдзячнасць за яго хвіліны.\nІ хлопец радасна прымае асалоду,\nНібы вясёлую сяброўскую прыгоду.\nІ толькі п\'яніца, віном спаліўшы кішкі,\nГідліва потым пазірае на кілішкі.\nПра гэта Талімэна вельмі добра знала,\nБо розум мела ды і вопыту не мала.\nАднак, што скажуць людзі? Можна б перабрацца\nЎ другое месца і ад злых вачэй схавацца,\nАбо зусім у іншы край перасяліцца.\nНайлепш для гэтага падходзіла б сталіца -\nТам можна б хлопца вывесці у свет, у людзі,\nПакіраваць, дапамагчы, дзе трэба будзе,\nКахаць, выхоўваць, сябра ў ім мець дарагога\nI, покуль сілы служаць, пагуляць нямнога!\nІ з марамі такімі весела і смела\nПрайшлася па пакоі, потым зноў прысела.\nНе шкодзіла б падумаць і аб Графа лёсе.\nЦі не ўдалося б як яму падсунуць Зосю?\nХоць небагатая, але ж - з арыстакратаў,\nТак, як і Граф. Няўжо б яе ён не засватаў?\nКаб толькі іх у пару звесці удалося,\nДык бы і Талімэне месца ў іх знайшлося\nУ будучым. Сваячка Зосі, Графа свацця,\nБыла б у доме маладых, як быццам маці.\nЗакончыўшы з сабою гэткую нараду,\nПадходзіць да акна і кліча Зосю з саду.\nА Зося ў лёгкім плацці з галавой адкрытай\nСтаяла на двары, высока ўзняўшы сіта;\nКаціўся да яе клубок курэй стракатых,\nЗ другога боку - статак пеўнікаў чубатых\nІмчыцца, патрасае шышакоў каралам,\nВяслуе праз кусты, барозны дружна, валам\nУскідваючы ўгору шпорыстыя ногі.\nІндык за імі сунецца надзьмуты, строгі\nІ жонкі крык сцішае гнеўнай балбатнёю.\nА павы, як плыты, хвастамі над травою\nПлывуць. I, пакідаючы вышынь прасторы,\nЛяціць шматочкам снегу голуб белапёры.\nІ на кругу зялёным з кветак, зелля, траваў\nСціскаецца рухомы круг крыклівы, жвавы,\nАбведзены навокал галубоў істужкай,\nМігцеў той карагод рознакалёрнай птушкай,\nДзе з пер\'я мітуслівага, як рыбкі з хвалі,\nЧубкі чырвоныя і дзюбы вытыркалі,\nВыцягваліся ўгору, быццам водныя цюльпаны,\nI, быццам сотні зорак, ясна ззялі вочы.\nА над натоўпам птушак - Зосін стан дзявочы.\nЯна ўся ў белым - глянеш, і здаецца,\nШто там фантан між кветак круціцца і б\'ецца.\nА Зося сыпала на крыллі і галовы\nРукой, як перлы, белай град густы пярловы\nЯчменных круп, прызначаных для хатняй стравы\nІ ў некаторыя расолы для прыправы.\nТак Зося, крупы беручы тайком са скрыні,\nНаносіць шкоду гаспадарцы ахмістрыні.\nПачула - клічуць: "Зося!" - Гэта голас цёткі!\nСыпнула зразу птушкам той прысмак салодкі\nI, сітка круцячы, як бубен танцаўшчыца,\nІ стукаючы ў такт, не ў сілах запыніцца,\nДавай скакаць праз курак, галубоў і паваў,\nАж птушкі фуркнулі ўгару ад той забавы.\nА Зося ледзь ступнямі землю закранала\nІ быццам з галубамі ўгору падлятала,\nЯкія, нібы ўпрэжаныя ў калясніцу,\nЛяцелі нізка, не паспеўшы ў неба ўзвіцца.\nІ Зося з крыкам праз акно ў пакой зляцела,\nЗадыханая, цётцы на калені села,\nА тая з пацалункам, гладзячы, як маці,\nЗ уцехай заўважае прыгажосць дзіцяці\n(Бо выхаванку шчыра ад душы любіла).\nАле вось перад ёй сур\'ёзны твар зрабіла,\nУстала і, прайшоўшыся уздоўж пакоя,\nНа вуснах з пальцам, мовай пачала такою:\n"Ну, Зося дарагая, ты ўжо забываеш\nПра ўзрост і стан свой. Ты ж распачынаеш\nГод чатырнаццаты, пара кідаць чубаткі -\nГульня з курмі ніяк не для арыстакраткі!\nІ з дзетварой мужыцкай бруднай, мне здаецца,\nЗаймацца досыць. Зося! Мне аж сэрца рвецца\nТы ж загарэла, усё роўна як цыганка,\nА рухаешся, ходзіш, як парафіянка.\nЗ сягонняшняга дня ўжо гэтага не будзе,\nСягоння выведу цябе на свет, у людзі,\nК гасцям. Гасцей, як ведаеш, цяпер тут многа.\nГлядзі ж, каб сораму не выйшла мне якога".\nТут Зося ўскочыла і пляснула ў далоні,\nI, ўпаўшы радасна на цётчынае ўлонне,\nСмяялася, аж пераходзячы да плачу.\n"Ах, цёця! Я ўжо так даўно гасцей не бачу!\nЗ тых пор, як сябрам стаў мне птушнік наш вялікі,\nАдзіны госць ка мне заглянуў-голуб дзікі.\nБыло мне трохі сумна, міленькая цёця,\nАж пан Суддзя ўжо спачуваў маёй самоце".\n"Суддзя даўно,- сказала цётка,- ў людзі хоча\nЦябе увесці і здаўна тым коле ў вочы,\nШто ты ўжо вырасла. Не знаецца на гэтым\nДзядуля наш, з вялікім не абжьггы светам.\nМне легпп вядома, колькі трэба рыхтавацца\nПаненцы, каб нарэшце свету паказацца.\nХто між людзьмі расце, няхай сабе прыгожы,\nНяхай разумны, ўражання зрабіць не можа,\nТаму што ўсе к яму прывыклі ад дзіцяці.\nА досыць толькі новай выплысці пастаці,\nШто выхаваннем і красою блісне хоць нямнога,\nТады к ёй ціснуцца адзін цераз другога,\nКаб толькі як найлепш разгледзець тварык новы,\nРух кожны ацаніць, паслухаць свежай мовы.\nЯк стане моднаю асоба маладая,\nТо на\'т яе той хваліць, хто й не ўпадабае.\nА як вясці сябе, ты, спадзяюся, знаеш,\nРасла ў людзях. Хоць тут другі год пражываеш,\nДы, пэўне, не забылася аб Пецярбурку.\nДык туалет распачынай. Вазьмі у бюрку\nУсё патрэбнае табе для прыбірання,\nДы хутка, бо прыедуць зараз з палявання".\n \n \nТут пакаёўку клікнула. Загад дзяўчыне\nДала вады ў сярэбранае ўліць начынне.\nІ Зося, быццам птушачка ў пясочку, мые\nЗ падмогаю дзяўчыны рукі, твар і шыю.\nА цётка пецярбургскія бярэ прылады,\nДухоў вымае пляшкі, слоікі памады\nІ лепшымі духамі пырскае на Зосю\n(Аж пах ідзе вакол), памадзіць злёгку косы.\nІ Зося ўсцягвае ажурныя панчошкі\nІ туфлікі варшаўскія кладзе на ножкі.\nТым часам пакаёўка шнуравала станік,\nПасля, накінуўшы на плечы пударманік,\nДа месца пачала загортваць папільоты\nІ волас недаўгі звівала ў два заплёты,\nА грыўку гладка па-над тварам разабрала\nI жменьку васількоў, што толькі вось сабрала,\nПадносіць Талімэне. Тая іх счапіла\nІ к Зосінай галоўцы ўмела прышпіліла\nПа правай старане. І васількі прыгожа\nУ светлых валасах цвілі, як паміж збожжа.\nВось знялі пударманік, толькі засталося\nСукенку ўскінуць, вось зусім гатова Зося:\nСтаіць у белі, хустачка ў руцэ бялее,\nІ выглядае ўся, як водная лілея.\nПаправіўшы сукенку, валасы рукою,\nПрайсціся цётка Зосю шле уздоўж пакоя\nІ пільна сочыць збоку свецкай дамы вокам\nЗа кожньш рухам выхаванкі, кожным крокам,\nМуштруе гнеўна, кожную драбніцу бачыць:\n"О я няшчасная! Глядзі, што гэта значыць\nЖыць між гусей і пастухоў! Так расстаўляеш\nКалені, як хлапец, вачыма так страляеш,\nЯк маладзіца! Ну зрабі паклон! Няўдала!"\n"Ах, цёця! Ці ж я вінна, што такою стала?-\nСказала Зося.- Чым жа мне было заняцца?\nЛюбіла з дзецьмі быць, за птушкай паганяцца,\nАле як між людзьмі я трохі абжывуся,\nУбачыш, цётачка, якой тады зраблюся!"\n \n"Ужо,- сказала цётка,- лепей, пэўне, з птаствам\nГуляць, як з тым, што гасцявала ў нас, плюгаўствам.\nПрыпомні толькі, хто збіраўся ў нас ля пляшкі:\nВось ксёндз, што ўсё маліўся ды іграў у шашкі,\nДы з люлькамі юрысты. Вось дык кавалеры!\nАд іх пераняла б ты слаўныя манеры.\nЦяпер гасцюе таварыства ў нас, прызнацца,\nЗусім адменнае, дык ёсць каму хоць паказацца.\nЗважай жа, Зося, ёсць тут граф адзін прыгожы,\nЁн родзіч ваяводы, быў у падарожжы,\nЗ ім ветліваю будзь…"\nЧуваць і коней ржанне,\nІ гоман шматгалосы: едуць з палявання!\nУзяўшы Зосю за руку, пабегла ў залю.\nАдразу з ходу месц мужчьшы не займалі -\nПерапрануцца ўся кампанія жадала,\nБо ў куртках каля дам сядзець не вьшадала.\nНайперш прыйшлі у залю юнакі, вядома.\nА Талімэна сёння ў ролі пані дому\nГасцей вітае, садзіць, мовай забаўляе\nІ ўсім пляменніцу парадкам прадстаўляе.\nТадэвуша знаёміць, як з сваячкай блізкай.\nПрысела злёгку Зося, ён схіліўся нізка,\nХацеў прамовіць, вусны расчыніў нямнога\nІ ў вочы глянуў ёй. Ды тут прыйшла трывога,\nАж занямеў, і твар яго пачаў мяняцца,\nБо ў тым, што бачыў, быў не ў сілах разабрацца.\nПазнаў яе і ўміг адчуў сябе няшчасным,\nПазнаў па ўзросце і па воласе тым ясным:\nГалоўку, постаць гэту бачыў на паркане,\nІ голас той будзіў яго на паляванне.\nАж Войскага ўзялі за юнака трывогі:\nУбачыўшы, што той збялеў, аслаб на ногі,\nПараіў адысці ў пакой для адпачынку.\nТадэвуш стаў у кут, апёрся на камінку\nІ моўчкі пераводзіў позірк свой туманны\nТо на аблічча цёткі, то на тварык панны.\nДык не магла тут незаўважыць Талімэна,\nШто з хлопцам адбылася раптам перамена,\nХоць не згадала, што было яе прычьшай.\nЗанепакоеная, сочыць за хлапчынам\nI, выбраўшы хвіліну, хутка падбягае.\nШто сталася? Здароў? Адказ даць налягае,\nНапамінае Зосю трохі жартаўліва.\nТадэвуш, абапёршыся, стаяў маўкліва\nІ толькі вусны выкрыўляў і моршчыў бровы.\nЗдзівіў яе, разгневаў выгляд той суровы,\nДык твар й бяседы тон тады перамяніла,\nУстала і са злосцю з ім загаварыла,\nСыпнуўшы градам слоў, якіх не падбірала.\nТадэвуш усхапіўся, быццам бы ад джала,\nЗукоса глянуў, адапхнуў нагою крэсла\nI, сплюнуўшы, пабег, нібы яго што несла,\nЗ таго пакоя вон. На шчасце гэтай сцэны\nНіхто больш не заўважыў, апроч Талімэны.\nЗа браму выбегшы, пакіраваў ў бок поля.\nЯк той шчупак, якому восць хрыбет праколе,\nНырае і плыве, жыцця, свабоды прагне,\nАле ўсё шнур з жалезам за сабою цягне,\nТак і Тадэвуш валачыў свае згрызоты\nЦераз шырокія палі, платы, балоты,\nБлукаючы зусім без мэты і дарогі.\nНарэшце ўжо, ці то яго прынеслі ногі\nВыпадкам, ці сумысля, ды накіраваўся\nЎ той гай, які нядаўна сведкам шчасця стаўся,\nДзе той лісток любоўны быў яму паданы,-\nНа ўзгорачак лясны, Святыняй дум прызваны.\nІ ў час, як спадзяваўся быць тут адзінокім,\nЗаўважыў Талімэну ў роспачы глыбокай:\nСядзіць яна, ўжо не такая, як учора,\nА скамянелая на камені ад гора,\nТвар утуліўшы у адкрытыя далоні.\nВідаць адразу, што ў слязах гаручых тоне.\nДарма Тадэвуш са спагаднасцю змагаўся,\nЗмякчэла сэрца з жалю, і хлапчына здаўся\nСачыў за ёй хвіліну, стоячы за дрэвам,\nI, уздыхнуўшы, сам сабе тлумачыў з гневам:\n"Дурны! Яна ж не вінна, што я ашукаўся".\nДык да яе з-за дрэў памалу выхінаўся.\nАж раптам Талімэна ўскоквае на ногі\nІ рвецца ўправа, ўлева, поўная трывогі,\nЗ распушчанай касою, з пабялеўшьш тварам,\nНа землю падае, ўстае, бяжыць гушчарам,\nЗноў падае, качаецца па зеляніне,\nВідаць, што страшна мучыцца, бо па хвіліне\nХапаецца за грудзі, шыю, за калені.\nТадэвуш хутка скочыў да яе ў здзіўленні,\nПадумаўшы, што звар\'яцела мо жанчьша\nЦі страшна захварэла. Але тут прычьша\nБыла другая.\nПад бярозаю старою\nМурашнік быў вялікі. Стуль мурашкі роем\nНаведвалі штодня Святыню дум ад рання\nЯк месца працы, ці пляцоўку для гуляння.\nЗ свайго узгорка, з мурашьшае сталіцы\nДарогу пратапталі аж па ўскрай крыніцы.\nТым разам Талімэна села на дарожку.\nМурашкі, беленькую ўбачыўшы панчошку,\nУзбеглі і пайшлі скрозь ласкатаць, кусацца.\nПрыйшлося Талімэне бегчы, атрасацца,\nЛавіць нарэшце, сеўшы воддаль той дарогі.\nНе мог адмовіць ёй Тадэвуш дапамогі.\nСукенку чысцячы, схіліўся аж да ножкі,\nА потым скроні вуснамі крануўся трошкі.\nТак дружна сядзячы, хоць і не гаварылі\nПра ранішнюю спрэчку, згоду ўстанавілі.\nНяведама дакуль цягнулася б размова,\nКаб іх не разбуцзіў звон гучны з Сапліцова.\nПара вячэраць, час вяртацца ўжо дадому,\nТым больш, што недалёка трэск пачуўся лому.\nШукаюць, можа? Разысціся давядзецца.\nДык Талімэна ўправа, пад гарод, крадзецца,\nА ён скіроўваецца ўлева - да дарогі.\nПрыйшлося ім тады зазнаць крыху трывогі:\nРаз Талімэне паказалася, што з куста\nАблічча Робака мільгнула, быццам хуста,\nА пан Тадэвуш бачыў, пэўне, са два разы\nУ гушчары цень нейкі белы, даўгавязы.\nШто там было, не знаў - падказвала пачуцце,\nШто гэта Граф быў у даўгім сваім сурдуце.\nВячэралі у замку, бо стары Пратазы,\nНягледзячы на ясныя Суддзі наказы\nБольш замка не займаць, зноў дзейнічаў з сакрэтам\nІ ў залу тую самую прыбыў з буфетам.\nПарадкам госці увайшлі. Праз час каторы\nЗа стол з паўкруга першы рушыў Падкаморы.\nЗа важны чын і ўзрост яму тут гонар гэткі,\nДык дамам кланяўся, старым і малалеткам.\nМанаха не было, і месца бернардына\nБыла запрошана заняць Падкамарына.\nКалі Суддзя гасцей так, як жадаў, расставіў,\nКароткую малітву над сталом адправіў;\nМужчыны выпілі гарэлкі, і ўсе селі,\nІ халаднік забелены маўкліва елі.\nПасля падалі ракаў, куранят, шпарагі,\nНаставілі венгерскіх вінаў і малагі.\nЯдуць і п\'юць усе, але маўчаць. Ніколі,\nЯк замак замкам, у яго застоллі,\nДзе гэтулькі калісьці чулася віватаў,\nУскрыкаў, тостаў розных тысячы мо ўзнята,\nНапэўна, не бьшо сумнейшае вячэры.\nІ толькі коркаў стук, талерак звон за дзверы\nПерадавала рэха праз пустыя залы,\nА вусны ўсім як быццам нешта завязала.\nПрычын было сягоння многа для маўчання:\nПрыбыўшы ў неблагім настроі з палявання,\nСтральцы раздумаліся дома над аблавай\nІ ўбачылі, што выйшлі з невялікай славай.\nБо трэ\' ж было, каб поп якісьці прыблукаўся\nІ ў справу, як Піліп з канопляў, умяшаўся,\nЗацьміўшы ўсіх стральцоў павету. Вось і выйдзе\nНаверх той сорам і ў Ашмянах, і у Лідзе,\nЯкія з гэтым век змагаюцца паветам\nЗа першынство ў стральбе! Дык думалі аб гэтым.\nАсэсар з Рэентам успомнілі няўдачы\nАблавы і той промах ранішні сабачы.\nІ зараз зрок іх дражніць заяц, што пад гаем\nТак гончых абдурыў: ён хвосцікам мігае\nІ сэрцы іх абодвух сцёбае, як бічам,-\nСядзелі над талеркамі з тупьш абліччам.\nАсэсар меў маўчаць і іншыя прычыны,\nКалі сапернікаў разглядваў ля жанчьшы.\nК Тадэвушу сядзела Талімэна бокам\nЗбянтэжанай, не смеўшы змераць хлопца вокам.\nХацела Графа сумнага крыху забавіць,\nУ гутарку ўцягнуць, настрой яго паправіць,\nБо вельмі кіслы Граф прыбыў з гуляння\nЦі, па Тадэвушавай думцы, з падглядання.\nНа словы Талімэны галаву Граф горда\nПадняў, насупіўся, зірнуў варожа, цвёрда\nІ зараз жа падаўся чым бліжэй да Зосі:\nТалеркі ёй мяняе, шклянкі ёй падносіць,\nГаворыць кампліменты, часам скосіць вока,\nПаклоніцца, ўсміхнецца і ўздыхне глыбока.\nДы так, што ўсё змагло заўважыць акружэнне,\nШто ён хацеў за штосьці помсціць Талімэне,\nБо, павяртаючьгся, быццам ненарокам,\nШтораз у бок жанчыны ўзбліскваў грозным вокам.\nНе знала Талімэна, што ўсё гэта значыць,\nПаціснула плячамі, падумала: дзівачыць.\nПасля і рада нават з ходу спраў такога,\nУвагу ўсю сваю звярнула на другога.\nТадэвуш хмурны быў, да ежы неахвочы\nІ слухаў гутарку, ў талерку ўбіўшы вочы,\nДык лье яму віно, гуторыць, не сціхае.\nЕн за руплівасць злы, маўчыць і пазяхае.\nЯму не да спадобы (вось дык перамена!),\nШто так ахвочая к залётам Талімэна,\nШто гэтак выразаны на грудзях глыбока,\nНяскромна горс. А вышай прьшадняўшы вока\nІ зрок хвіліну на яе стрымаўшы твары,\nСпалохаўся, бо ўжо глядзеў не цераз мары,\nІ разгадаў сакрэт, як напускала чары!\nМой Бог! Намаляваная!\nЦі там бяліла\nБыло благое, ці вьшадкам адсланіла\nСапраўдны колер твару - адгадаць не можна\nА мо ў Святыні дум ён сам неасцярожна,\nЗаблізка размаўляючы, абцёр карміны,\nЛягчэйшыя за пух на крылцах матыліных?\nА дома Талімэна часу мела мала\nI, пэўне, ў спешцы твару не падпудравала.\nЛя вуснаў асабліва фарба абляцела,\nІ месцам выступіў смуглявы колер цела.\nАдкрыўшы першае знячэўку сфальшыўленне,\nТадэвуш адшукаў і больш іх са здзіўленнем:\nЗубоў двух не хапае, на ілбе маршчыны,\nО, нават сотні іх на шыі у жанчыны!\nТадэвуш адчуваў, што цалкам непатрэбна\nКрасу дакладна разглядаць, і што ганебна\nШпіёніць так каханку, і што непрыгожа\nТак сэрца адмяніць, ды хто ж з ім зладзіць можа!\nДарма каханне хоча замяніць сумленнем\nІ адагрэць душу вачэй яе праменнем,\nДы зрок яе, як месяц, свеціць, а не грэе\nГлыбінь душы, а толькі звонку прамянее.\nДык дакараў сябе за нораў свой распусны,\nНагнуўся над талеркай і прыкусваў вусны.\nА тут слоў некалькі падслухаць давялося,\nДык хочацца пачуць размову Графа з Зосяй.\nДзяўчына, ўбачыўшы, што Граф ёй так заняты,\nПерш чырванела і спускала вачаняты,\nПасля смяяцца сталі і ў найлепшай згодзе\nСпатканне ўспаміналі нейкае ў гародзе\nІ нейкі ход па лапухах, кустах, па шкодзе.\nТадэвуш, вушы навастрыўшы што меў сілы,\nЛавіў і словы горкія, і зык іх мілы\nІ страшна мучыўся. Гадзюка гэтак злая\nПерш яд з раслін двайным джыгалам выпівае,\nПасля ў клубок саўецца і на сцежцы ляжа,\nІ ўсім пагражаючы, хто ледзь ступню пакажа.\nТак і Тадэвуш, зайздрасці атрутай п\'яны,\nСтараўся скрыць, які быў злы і ўсхваляваны.\nЎ любой кампаніі, няхай хто зазлуецца,\nЯго настрой на іншых зараз разальецца.\nСтральцы і так маўчалі, рэшта заўважала\nТадэвушаву злосць і галасы зніжала.\nПануры быў таксама сёння Падкаморы\nІ моўчкі пазіраў са смуткам час каторы\nНа дочак, што хоць і былі ўжо ў самым цвеце,\nЗ пасагам, першыя паненкі у павеце,\nА вось сядзелі моўчкі ў поўным занядбанні.\nТаміўся і Суддзя у гэтакім маўчанні.\nАж Войскі ўжо не мог сцярпець. Выдатны лоўчы\nНазваў вячэру гэту не людской, а воўчай.\nГрачэха на маўчанне слых меў вельмі чуткі,\nСам гаварун і іншых слухаў бы ўсе суткі.\nНе дзіва! ўсё жыццё правёўшы ў вандраваннях -\nНа радах, на наездах ці на паляваннях,\nПрывык, каб вечна штось яму гудзела ў вуху,\nКалі і сам маўчаў ці біткаю на муху\nЗамерваўся, ці марыў, прычыніўшы вочы.\nУдзень шукаў гаворкі, ноччу быў ахвочы\nМалітвы слухаць да пазна, старыя казкі.\nТаму вось у яго не мела люлька ласкі,\nЯк выдумка нямецкая, што чужаземчыць\nНарод, бо перш маўчаць навучыць, потым немчыць.\nЁн, гаварун стары, адпачываў пры мове,\nБудзіўся ад маўчання на апошнім слове.\nТак мельнік, задрамаўшы, ўміг на ногі стане,\nКалі млын спыніцца і сціхне грукатанне.\nВось Падкамораму пан Войскі пакланіўся,\nРукой ад вуснаў знак Суддзі зрабіў, спыніўся:\nПрасіў даць слова. Дык абодва пахілілі\nГаловы ў знак, што думку выступіць хвалілі.\nТады сказаў:\n"Прасіў бы вас я, кавалеры,\nПа-старадаўняму праводзіць час вячэры\nІ моўчкі не жаваць. Няўжо мы тут святошы?\nБо за сталом маўчанне - звычай не харошы.\nМаўчаць, скажу вам, бы ў ствале зарад іржавіць.\nТаму век гаварлівасць продкаў буду славіць:\nЯны сядалі, не каб з\'есці і напіцца,\nА каб і ўдосталь, ад душы нагаварыцца\nІ сэрцы аблягчыць. Былі ў іх абгаворы\nІ ловаў, і стральцоў. Бывала, што каторы\nІ крык там узнімаў, і ўсе гудзелі жвава,\nІ раз яшчэ перажывалася аблава.\nСягоння ясна ўсім, чаго з вас той-сёй хмурны:\nКаптур манаскі, пэўне, ўнёс настрой хаўтурны!\nЗа промахі вам брыдка? Дарма духам палі!\nЯ лепшых знаў стральцоў, што часам не траплялі.\nПацэліць, прамахнуць, паправіць кожны можа.\nЯ сам, хоць ад дзяцінства ўжо страляў прыгожа,\nБыло, што не трапляў так, як і сам Тулошчык,\nНе кожны раз трапляў і пан Райтан, нябожчык.\nПра Рэйтана скажу пазней. А ў гэтай справе,\nШто панічы не дастаялі на аблаве\nІ не змагаліся з мядзведзем грудзі ў грудзі,\nХоць мелі піку, мы ані хваліць не будзем,\nНі ганіць, бо ўцякаць з зараджанаю зброяй\nТой будзе, хто ніяк не варт імя героя.\nА выстраліць наслепа (бо бывае й гэта),\nКалі звер не падпушчан, задалёка мэта,\nЁсць ганьбай. Але хто прыцэліцца без страху\nІ выстраліць, калі і дасць часамі маху,\nБез сораму ўжо можа ўзад падацца,\nТаксама можа пікаю абараняцца,\nАле не з мусу, бо бяруць на паляванне\nДля абароны піку, не для нападання.\nЗдаўна вядзецца так. Паслухайце вось рады:\nУ сэрцы не прымайце вашай райтарады\nІ ты, Тадэвуш, і вы, шаноўны Графе!\nА як прыпомніце аб гэтьш трафе,\nНе забывайце важнае перасцярогі:\nАдзін другому не заходзьце больш дарогі\nІ не страляйце разам у адну звярыну".\nЯк толькі Войскі слова вьшавіў "звярыну",\nАсэсар буркнуў спадцішка "дзяўчыну",\nДругія "брава" ўскрыкнулі і цераз смехі\nПерасцярогу сталі паўтараць Грачэхі:\nАпошняе са слоў крычалі: той звярыну,\nА іншы, смеючыся, паўтараў: дзяўчыну.\n"Кабету",- буркнуў Рэент, і на заканчэнне:\n"Какету",- сыкнуў злы Асэсар к Талімэне.\nА Войскі не збіраўся дапякаць нікому,\nДа шэптаў тайных справы не было старому.\nЁн рады быў, што дамам повад даў для смеху,\nДык і стральцам хацеў знайсці што на пацеху,\nІ так казаў, віна сабе падліўшы ў чару:\n"Я тут не бачу бернардынавага твару.\nХацелася б, каб ён выпадак чуў цікавы,\nПадобны да здарэння з сённяшняй аблавы.\nТакога, як ксёндз Робак, мастака страляння\nЗнаў Ключнік аднаго, як нам расказваў зрання,\nА я другога ведаў. Ён сябе праславіў\nІ стрэлам двух паноў ад пэўнай смерці збавіў,\nКалі ў лес Налібоцкі, шмат таму ўжо часу,\nТадэвуш Рэйтан прыязджаў і князь Дынасаў.\nІ зайздрасці к стральцу паны не праяўлялі,\nА нават тосты за яго здароўе ўзнялі,\nI падарункаў паназносілі без ліку\nІ дзіка скуру. Вось хачу аб гэтьм дзіку\nІ пра той стрэл вам зараз даць расказ асобны,\nБо той вьшадак і да нашага падобны,\nА здарыўся стральцам найлешпьш нашых часаў\nПаслу Райтану разам з князем фон Дынасаў".\nА тут Суддзя сказаў, віна падліўшы ў чашы:\n"П\'ю Робака здароўе. Войскі, ў рукі вашы!\nКалі наш дар ксяндза не вельмі мо ўзбагаціць,\nДык хай тады яму за порах хоць заплаціць -\nЛічу, што тушы з сённяшняга палявання\nДля манастырскай кухні на гады два стане,\nА скуры не аддам. Гатоў на\'т пасварыцца,\nКалі не пажадае ксёндз са мной мірыцца,\nА не, сплачу яе хоць нават сабалямі,\nБо скураю распараджацца мы павінны самі.\nКалі пяршынства славы ў нас слуга ўзяў Божы\nТо скуру прысудзіць пан Падкаморы можа\nТаму, хто з нас другой узнагароды варты".\nЗадумаўся тут Падкаморы не на жарты.\nСтральцы загаварылі, кожны ўсхваляваўся:\nТой гаварыў, як звера спудзіў, той - як гнаўся,\nТой - як сабак склікаў, а той - як вёў аблогу.\nАсэсар з Рэентам паднялі зноў трывогу:\nАдзін усё сваёй хваліўся Сангушкоўкай,\nДругі - балабаноўскаю Сагалясоўкай.\nТут мовіў Падкаморы: "Пан Сувдзя, суседзе!\nПа праву ў пераможцы вамі ксёндз узведзен,\nДы цяжка меркаваць, хто быў другім між вамі,\nЧыёй заслугі больш. Вы ж ведаеце самі,\nШто роўныя вы ўменнем, спрьггам і адвагай.\nАле, абмеркаваўшы справу ўсю з увагай,\nСцвярджаю: Граф з Тадэвушам - два чалавекі,\nШто сёння найбліжэй былі ад небяспекі,\nДык скура ім належыць. Але мне здаецца,\nШто ад яе Тадэвуш зараз адрачэцца,\nЯк маладзейшы, а пан Граф трафей той прыме,\nДык хай ён упрыгожыць дом яго і імя.\nІ гэта памятка сягонняшняй аблавы,\nЯк сімвал, хай вядзе вас, Граф, да новай славы".\nІ з думкай, што уцешыў Графа, сеў у крэсла.\nНе ведаў, што прамова Графу боль прынесла,\nБо той, на першае трафея ўспамінанне\nПадняў міжвольна зрок на лбы аленяў, ланяў,\nНа рогі, што тырчэлі, быццам лес лаўровы,\nХаваныя ў вянкі нашчадкам на галовы,\nНа рад партрэтаў, што ўпрыгожвалі філяры,\nНа герб Паўкозіц на скляпення ўсім абшары,\nІ часы даўнія над ім загаварылі.\nПрачнуўся, ўспомніў, дзе гасціў у гэтай хвілі.\nСваяк Гарэшкаў у свой дом гасцём прыняты,\nСапліцаю балюе, з ворагам заўзятым!\nА рэўнасць горкая, якой не мог пазбыцца,\nТым больш распальвала яго супроць Сапліцаў.\nДык мовіў горка: "Дзе ў маім змясціцца доме\nПадарку вашаму багатаму такому!\nПакінем лепш мядзведзя тут пакрасавацца,\nПакуль яго Суддзя мне не адцасць з палацам".\nУцяміўшы, куды хінецца Графа мова,\nПан Падкаморы табакеркай просіць слова.\n"Пахвалы варты вы,- прамовіў,- Граф, суседзе,\nШто ў думках справы маеце на\'т пры абедзе,\nНе так, як большасць панічоў такого ўзросту,\nШто рахаваць не любіць. Я скажу па-просту,\nШто суд ураз закончыць згодай мы маглі бы,\nБо справа тут датычыць дворнае сялібы.\nЯ маю і праект, як можна замяніцца\nЗямлёй"… І стаў казаць, задумаўшы спыніцца\nНад тым, якія мае ён замены планы.\nУжо ў паўмовы быў, ды рух неспадзяваны\nПадняўся пры канцы стала: адны штось заўважалі,\nПаказвалі другім. І ўсе звярнулі ў залі\nГаловы ў кут, як каласы, што іх кранула\nУздыхам ветру і у іншы бок нагнула.\nЗ кута, дзе быў партрэт старога пана,\nАпошняга Гарэшкі, з форткі, што схавана\nБыла дасціпна за масіўныя філяры,\nЗ\'явілася пастаць, падобная да мары:\nГервазы. Па абліччы, росце распазналі\nІ па той куртцы, што Паўкозіцы ўкрывалі.\nСтупаў ён, быццам слуп, прамы, нямы, суровы,\nНе зняўшы шапкі, не шануючы прамовы.\nТрымаў ён ключ вялікі, як кінжал блішчасты,\nІ стаў у шафе штось пакручваць, нечым шастаць.\nУ двух кутах каля філяраў у той залі\nУ шафах двух старых гадзіннікі стаялі,\nДва дзівакі, што з сонцам не былі ўжо ў згодзе:\nПаўдня паказвалі тады, як дзень сыходзіў.\nГервазы папраўляць не думаў тых машынаў,\nАле і без дагляду ўсё ж іх не пакінуў\nІ катаваў ключом штовечар вельмі дбала,\nА зараз вось пара накручвання настала.\nУ час, як Падкаморы кіраваў увагу\nНа важнасць справы, Ключнік пацягнў за вагу -\nЗаскрыгатаў у шафе механізм іржавы.\nСпыніўся Падкаморы ад такое справы.\n"Браток,- сказаў,- спыніся з працай пільнай гэтай".\nІ прадаўжаў далей. А той са злоснай мэтай\nЯшчэ мацней загрукатаў другою гірай.\nТут гіль, што зверху быў, кіўнуўся над задзірай\nI, крыллямі б\'ючы, куранты граць сабраўся.\nЁн спрытна змайстраваны, толькі сапсаваўся,\nДык заікаўся і пішчаў штораз то горай.\nТут госці ў смех, зноў мусіў змоўкнуць Падкаморы.\n"Гэй, Ключнік,- крыкнуў,- або лепш, пугач-начніца,\nКалі шануеш дзюбу, раджу прыпыніцца!"\nГервазы, не ўстрашаны гразьбой такою,\nАпёрся на гадзіннік праваю рукою,\nА леваю узяўся ў бок і ў той паставе:\n"Падкамарэньку,- мовіў,- жартаваць вы ўправе,\nХоць меншы верабей за пугача, ды дома\nЁн многа адважнейшы - гэта вам вядома.\nА Ключнік не пугач, вось хто ў чужую хату\nЎлез ноччу, той пугач, і я яму дам плату".\n"Вон! Вон яго!"-ўзарваўся Падкаморы.\n \n"Пане,\nПан Граф,- азваўся Ключнік,- хай пан толькі гляне:\nУжо і так ваш гонар пляміцца даволі,\nШто вы з Сапліцамі п\'яце ў адным застоллі.\nІ трэба ж, каб мяне, замковага служаку,\nГарэшкаў ключніка лічылі за сабаку\nЎ паноў маіх палацы? Як пан гэта зносіць?"\nТут закрычаў Пратазы: "Сціхніце ўсе! Досыць!\nНа ўказ! Вось я, Пратазы Бальтазар Брахальскі,\nІмён двух, генерал калісьці трыбунальскі,\nПа-просту - Возны, тут выказваю сцвярджэнне,\nУ сведкі беручы ўсё гэта акружэнне\nІ заклікаючы на следства Асасора,\nБо на законах і правах мая апора,\nУ справах шанаванага Суддзі Сапліцы\nЗ прычын інкурсіі - наезду на граніцы\nI ў замку гвалту: праўна ім Суддзя ўладае,\nА доказ вось: у замку ён за стол сядае".\n"Брахун!"- ускрыкнуў Ключнік,- на вось за заслугі!"\nІ пук сваіх ключоў, рвануўшы ад папругі,\nКрутнуў над галавой і выпусціў з размахам.\nЖалезны жмут мільгнуў, як з прашчы; простым шляхам\nЁн пэўне б лоб Пратазаму разбіў на чвэрці,\nДы, шчасцем, той схінуўся і не даўся смерці.\nУсе ўсхапіліся і нейкі час маўчалі,\nСуддзя ускрыкнуў: "Гэй, хлапцы, чаго пасталі?\nЗвязаць яго!" І чэлядзь кінулася жвава\nПраходам вузкім між сцяной і лавай,\nАле ім крэслам Граф загарадзіў дарогу\nI, на апоры той умацаваўшы ногі:\n"Стоп!- крыкнуў,- не дазволю, пан Суддзя, нікому\nМайго слугу пакрыўдзіць у маім жа дому!\nХто мае скаргу на яго, сказаць мне можа!"\nТут глянуў Падкаморы на яго варожа:\n"Без вашай дапамогі пакараць я ў сіле\nШляхцюшку злоснага, а вас мы б, Граф, прасілі\nПрыпомніць, што прысвойваць замак \'шчэ зарана,\nМы за сталом не ў вас мо, а ў другога пана.\nСядзіце ціха і ўшануйце, як не гэту\nСівую галаву, дык першы чын павету!"\n"А што мне? - буркнуў Граф,- даволі слоў між намі.\nНудзіце іншых паважаннем і чынамі!\nДаволі глупства, што заняўся з вамі п\'янствам,\nЯкое вось заканчваецца грубіянствам.\nВы мне яшчэ адкажаце за ўсе абразы!\nУбачымся цвярозымі! За мной, Гервазы!"\nАдказу гэтага ніяк не спадзяваўся\nПан Падкаморы, ён віна падліць узяўся,\nДы збіты Графа грубасцю, як громам,\nАпёрся на кілішак бутлем нерухомым.\nСхіліўшы галаву убок, наставіў вуха\nІ вочы шырака раскрыў, сказаў штось глуха,\nПасля зноў моўчкі чарку з гэткай сілай сціснуў,\nШто звонка пырскнула, струмень віна аж свіснуў\nУ вочы і, нібы ў душу падсыпаў жару -\nТак бліснуў зрок, і чырвань хлынула да твару.\nЎсхапіўся гаварыць і перш штось невыразна\nМалоў, пакуль праз зубы выціснуў: "Ад… блазна…\nВось я! Ах ты, Графчук! Тамаш! Дзе шабля? Я тут\nТабе навучку дам! Ты, блазан! Пойдзеш к кату!\nУрады, ўвагі нудзяць вушка без прывычкі!\nВось зараз паласну цябе праз завушнічкі!\nЗа дзверы! Вон! Тамаш, дай шаблю мне ў той хвілі!"\nТут Падкаморага наўкола абступілі,\nСуддзя ўхапіў за рукі: "Гэта наша справа!\nЯ першы вызваны. За мной адпомсціць права!\nПратазы, шаблю! Зараз ён мне тут паскача!"\nТадэвуш прьшыніў Суддзю: "О не! Задача\nУтаймаваць яго павінна мне застацца,\nА вам няёмка з гэткім фарсуном вязацца.\nПакіньце гэта мне, я дам яму навуку.\nА ты, што на старых сваю ўзнімаеш руку,\nПакажаш заўтра нам, якога ты пакрою,\nШто ты за рыцар, заўтра знойдзем пляц і зброю:\nА сёння, покуль цэл, ідзі!"\nІ добра радзіў,\nБо Ключнік з Графам апынуліся ва ўладзе\nАбураных людзей, дзе адыход быў цяжкі,\nА тут ужо з канца стала ляцелі пляшкі\nНад Графа галавой. Жанчыны ўсе ў трывозе -\nУ плач, а Талімэна ў слабасці к падлозе\nХінуцца стала, раптам крыкнуўшы жалосна,\nПасля на рукі Графу ўпала і павісла млосна\nГрудзьмі на грудзі у бяспамяцтве ад жаху.\nА Граф, хоць злы, стрымацца мусіў у размаху,\nСтаў церці, ажыўляць.\nУ той жа час Гервазы\nПад градам пляшак, табурэтаў, хоць не зразу,\nХістацца стаў. А чэлядзь, ссунуўшы рукавы,\nНатоўпам бегла да яго. Ды тутка ў справы\nЎступіла Зося: хутка скокнула к старому\nІ засланіла ад напасці і пагрому.\nСтрымаліся. Гервазы трохі ўзад падаўся\nІ знік з вачэй. Шукалі, дзе пад стол схаваўся,\nА ён з канца другога вынырнуў, як з тоні,\nI, лаву падхапіўшы ў дужыя далоні,\nКрутнуўся, як вятрак. Уміг суцішыў залу,\nІ разам з Графам сталі адступаць памалу,\nЗаслоненыя лавай, к дзверцам за філяры.\nА тут стары, зірнуўшы ворагам у твары,\nНяўпэўнена хвіліну думаў: адступіцца\nЦі ў бітву з новай зброяй раз яшчэ пусціцца.\nДругое выбраў: лаву, як таран для муру,\nУзад падаў дзеля размаху, ўсю фігуру\nНапружыў і хацеў папхнуць, зрабіць дарогу,\nДы Войскага заўважыў і адчуў трывогу.\nСядзеў спакойна Войскі і з прыжмурам вока,\nЗдавалася, задумаўся над чымсь глыбока.\nАле як з Падкаморым Граф пачаў спрачацца\nІ пагражаць Суддзі, стары аддаў табацы\nНалежнае і стаў ацэньваць Графа крокі.\nПан Войскі быў Суддзі якісь сваяк далёкі\nI, жывучы здаўна ў яго гасцінным доме,\nТак сябру спачуваў, як, пэўне, больш нікому.\nДык зацікаўлены ўсёй гэтай валтузнёю,\nРуку на стол дастаў угору даланёю\nІ палажыў на ёй нож тронкамі да ногця\nўказальніка, лязом павернуты да локця,\nІ стаў ківаць рукою, быццам забаўляўся,\nПрытым у Графа безупынна углядаўся.\nМастацтва кідання нажоў, страшное ў звадзе,\nУ той час у Літве было ўжо ў заняпадзе\nІ між старымі. Ключнік кідаў нож нярэдка,\nАле ніхто так не пускаў, як Войскі, метка.\nВідаць па руху рук, што нож запусціць з жарам,\nА па вачах, што ў Графа цэліцца з ударам\n(Ў апошняга з Гарэшкаў, хоць і па кудзелі).\nНе ўсе з прысутных рухі тыя зразумелі.\nЗбялеў Гервазы, засланяе Графа лавай,\nЗдае к дзвярам. А вокал крык: "Лавіце! Жвава!"\nЯк воўк, калі яго над падаллю застануць,\nРванецца ў гурт сабак, убок не ўспеўшы глянуць,\nІ гоніць іх: вось-вось рване, ды сярод брэху\nПачуе трэск курка - на новую памеху\nВачыма косіць. Бачыць: цалкам недалёка\nСтралок прыкленчыў, к стрэльбе прытуліўшы вока,\nКранае спуск і рулю на яго наводзіць.\nВоўк туліць хвост і ўміг на ўцёкі пераходзіць,\nА псярня з брэхам жудкім клубіцца зноў ззаду,\nЗа кудлы рве. Ён на сабак знайшоў бы раду,\nБо ледзь зірне, пашчэмкай плясне, клык аголіць,\nУся арава рассьшаецца й скуголіць.\nТак і Гервазы грознай адступаў паставай,\nВачыма ворага спыняючы і лавай,\nПакуль не ўскочылі абодва ў цьму фрамугі.\n"Лаві!" - крычалі, бегучы за імі, слугі.\nАж раптам над галовамі неспадзявана\nНа хорах Ключнік паявіўся ля аргана\nI з трэскам алавяныя пачаў рваць трубы.\nI, пэўне, шмат каго прывёў бы да загубы,\nДы госці ўжо таўпіцца пачалі ў парозе.\nІ слугі не ўстаялі, хутка ўсе ў трывозе,\nЛедзь што-мага хапіўшы, следам падаліся\nІ розных рэчаў, і начыння шмат зракліся.\nА хто ж, не чуткі ні на ўдары, ні абразы,\nАпошнім адступіў? - Брахальскі Пратазы.\nЁн, стоячы ў Суддзі за крэслам непарушна,\nЦягнуў асведчанне ўсё тое ж раўнадушна\nІ, толькі скончыўшы, пляц кінуў апусцелы,\nДзе засталіся грузы і пабітых целы.\nЛюдскіх ахвяраў не было, але ўсе лавы\nАмаль без ног былі, а голы стол кульгавы\nЗлёг на талерак, місак гурт, віном заліты,\nЯк рыцар на шчыты, з каня ў змаганні збіты.\nА ўкруг ляжаць індычак, куранятак цельцы.\nА з іх тырчаць нажы і ўбітыя відэльцы.\nІ хутка ўжо ў старым Гарэшкаўскім будынку\nВяртацца пачало ўсё зноў да супачынку.\nЗгушчаўся змрок. А рэшткі панскае вячэры\nЛяжаць, як ежа для дзядоў, што, згодна веры\nНароднай, сходзяцца на заклінанняў словы.\nЗ-пад даху адгукнуліся ўжо тройчы совы,\nЯк гусляры, нібы ўсход месяца віталі,\nЯкога водбліск пранікаў з надхмарнай далі\nЗ дрыжаннем светльм. І сярод начное цішы\nПраз дзіры пацукі павылезлі і мышы,\nГрызуць і п\'юць. І толькі часам стукне глуха\nШампанскага бутэлька за здароўе духаў.\nА на другім паверсе ў той жа час у залі,\nЯкую некалі люстэркаваю звалі,\nСтаяў Граф на балконе насупроціў брамы\nІ ветрам халадаўся. Рухам з нейкай драмы\nСурдут з пляча спусціў, палою ахінуўся\nІ быццам у плашчы шырокім апынуўся.\nГервазы ў кут з кута хадзіў цяжкой ступою,\nІ кожны повен дум гуторыў сам з сабою.\nГраф мовіў: "Пісталеты, а як не - палашы!"\nГервазы паўтараў: "Зямля і замак нашы!"\n"Пляменніка і дзядзьку,- ўскрыкваў Граф,- кліч к бою!\nУвесь іх род!" "Калі вы хочаце спакою,-\nВыкрыкваў Ключнік,- замак, землі адбірайце,\nПан Граф, нічога ім не пакідайце!\nНашто судзіцца вам, мапанку? Суд кароткі:\nЧатыры сотні год жылі тут вашы продкі.\nЗямлі аднялі шмат дзялягі Таргавіцы\nІ перадалі, як пан ведаеш, Сапліцы.\nУсё забраць ад іх, не толькі нашу долю,\nЗа кошты ўсе судовыя, за самаволю!\nЯ вам не раз казаў: наездам праў дабіцца!\nЯ вам не раз казаў: даволі ўжо судзіцца!\nДаўней бывала так: хто раз зямлю здабудзе,\nТой пан. У полі выйграй, дык прысудзяць суддзі.\nА што датычыцца з Сапліцам даўняй звады,\nДык тут не суд, а мой Сцізорычак дасць рады.\nА як Мацей паможа з Розгай весці спрэчку,\nТо мы, мапанку, ўдвух з Сапліцаў зробім сечку".\n"О брава!- ўскрыкнуў Граф.- Твой план гота-сармацкі\nМілейшы мне на шмат, чым гоман адвакацкі.\nТы ведаеш, на ўсю краіну шуму будзе,\nБо аб падобных справах і не помняць людзі,\nДык пагуляем. За маё тут прабыванне,\nЗа два гады, хто біўся? За мяжу сяляне!\nА ў тым нашэсці нашым кроў паліцца можа.\nЯ раз, калі яшчэ бываў у падарожжах,\nТакі паход праводзіў з князем у Сыцылы.\nТады ў яго бандыты зяця захапілі\nІ выкупу ад сваякоў патрабавалі.\nМы хутка слугаў і васалаў пазбіралі\nІ - к ім. Я сам аж двух забіў з таго іх зброду,\nУ табар іхні ўскочыў, вязню даў свабоду.\nАх, дарагі Гервазы! Што за трыумфальны\nБыў наш зварот дамоў геройска-феадальны!\nНарод нас з кветкамі сустрэў, а дочка князя\nНа грудзі ўпала мне ва ўдзячнасці й экстазе.\nКалі ж прыбыў я ўжо ў Палерма, ўсе газеты\nІ ўсе жанчыны славілі выпадак гэты.\nІ на\'т раманс надрукавалі аб здарэнні,\nДзе прозвішча маё названа і найменні.\nРаманс завецца "Граф, або Пра таямніцы\nБірбанта-рокка замка". Ці тут ёсць цямніцы?"\n"Ёсць,- адказаў Гервазы,- варта падзівіцца.\nБыло ў іх і віно, ды выпілі Сапліцы".\n"Жакеяў,- Граф сказаў,- таксама ўзброіць можам,\nВасалаў клікнем з сёл". "Лакеяў? Крый вас, Божа!-\nГервазы ўскрыкнуў.- Вы разважце толькі самі,\nЯкі ж наезд з лакеямі ды з мужыкамі?\nНе цяміце ў наездах, бачу, вы нічога.\nВусалаў - рэч другая. Вусачы - падмога!\nА мы ў засценках лёгка знойдзем іх, мапанку!\nАдно даць знаць у Добрынь, Центычы, Рубанку.\nЗдаўна там шляхта рыцарская пражывае\nІ ад вякоў Гарэшкаў роду спачувае,\nЯны Сапліцаў ненавідзяць усе чыста,\nАдтуль вось і збяру я вусачоў са трыста.\nМая ў тым справа. Вы ж вяртайцеся ў палацы\nПаспаць, бо заўтра вас чакае многа працы.\nПара даўно: пяюць другія пеўні, пане.\nЯ папільную замка, покуль дзень настане.\nІ ў Добрынь вырушу, як след, з самога ранку".\nНа словы гэтыя Граф адступіўся з ганку\nІ глянуў, адыходзячы, ў дзіру байніцы.\nА ўбачыўшы агнёў шмат у двары Сапліцы:\n"Ілюмінуйце!- крыкнуў,- заўтра будзе змрочна\nЎ вас, а ў замку светла - гэта відавочна!"\nГервазы сеў у кут, да сценкі прытуліўся\nІ галавою, поўнай дум, уніз хіліўся,\nА месяц асвяціў ягоны чэрап лысы.\nНа ім стары вычэрчваў пальцам знакі, рысы -\nВідаць, што распрацоўваў новы план ваенны.\nНа вочы стаў насоўвацца цяжар каменны,\nДык рушыў галавой, каб цалкам не забыцца,\nI, па штодзённай звычцы, спрабаваў маліцца.\nАле паміж адной малітвай і другою\nПачалі мары плысці доўгай чарадою:\nІ Ключнік бачыць зноў паноў з Гарэшкаў роду -\nУсе яны са зброяй, з імі шмат народу.\nА кожны круціць вус, глядзіць сурова,\nЗамерваецца шабляй грозна, хоць без слова.\nЗа імі воддаль ціхі цень адзін крануўся\nЗ крывавымі грудзьмі. Гервазы здрыгануўся,\nБо Стольніка пазнаў, пачаў хрысціцца скора,\nГнаць сон цяжкі. А каб вярнуць сабе бадзёрасць.\nМаліцца зной пачаў за ўсіх памёршьгх душы.\nЗноў склеіліся вочы, зазванілі вушы.\nІ бачыць гурму шляхты, сонечную зброю:\nНаезд! Карэлічы! Вядзе ўсіх Рымша к бою!\nІ бачыць сам сябе, як конны з грозным крыкам\nЛяціць у бой з мячом бязлітасным вялікім;\nРасшпіленая рвецца ўгору тарататка,\nІ з вуха з\'ехала назад канфедэратка.\nЛяціць ён і сустрэчных валіць, рэжа, коле\nІ на канец Сапліцу паліць у стадоле.\nДы вось паблыталіся думкі бесталкова,\nІ так заснуў апошні ключнік Гарашкова.\n\n	<b>Кніга шостая. Засценак</b>\n\nНяўзнак світанне кралася з сырога змроку,\nДзень без румянца несучы, без свету ў воку.\nХоць дзень настаў, ён ледзь прыкметны праз туманы.\nІмгла вісела над зямлёй, як саламяны\nЗастрэшак над хацінай літвіна. На ўсходзе\nВідаць на небе па рассветленым абводзе,\nШто сонца ўстала, што ўзнімаецца над нівай,\nАле, яшчэ заспанае, ідзе ляніва\n \nПа прыкладу нябёсаў і зямля заспала.\nПазней на луг жывёла выйшла, крочыць вяла\nІ зайцаў спозненьгх трывожыць пры сняданку.\nЗвычайна ў гай яны ўжо скачуць на світанку,\nА ў сённяшняй імгле то хрумстаюць макрыцу,\nТо скачуць парамі, то ў гурт прабуюць збіцца,\nКапаюцца ў раллі, гуляюць на прасторы.\nСпалоханыя, ў лес бягуць уздоўж разоры.\n \nІ ў лесе цішыня. Не хочацца птушыне\nПяяць, расу атрэсла, сеўшы на галіне,\nГалоўку ўціснула ды жмурыцца ў дрымоце\nI ўсё чакае сонца. Дзесьці на балоце\nКлякоча бусел і, абмокшыя, ўсё ранне\nПрацяжна каркаюць вароны у тумане,\nАбрыдлыя сялянам, бо варожаць слоту.\nСяляне ўжо даўно ўзяліся за работу.\n \nПачаўся жнеяў спеў працяглы і маркотны,\nТак сумны, аднастайны, як дзень гэты слотны,\nІ тым сумнейшы, што ў імгле без рэха гіне.\nВось хруснулі сярпы у спелай азіміне,\nІ рад касцоў сячэ атаву на лагчыне,\nНасвістваючы песню; а ў канцы пакосаў\nСпыняюцца ўсе, менцяць або клеплюць косы.\nЛюдзей не ўбачьпп, толькі чуецца ў тумане\nЗвон кос, сярпоў ды песняў стройнае гучанне.\n \nА аканом, на сноп прысеўшы сярод збожжа,\nМаркоціцца, за працаю сачыць не можа,\nНа тракт, на скрыжаванне хіліць зрок цікавы,\nДзе незвычайныя заўважыў справы.\n \nГасцінцам, па дарогах з самага ўжо ранку\nСнуюць падводы. Вось мужыцкую фурманку\nМінае брычка, быццам пошта, ў поўным чвале,\nЗа ёй бяжыць другая, трэцюю дагналі.\nНалева пасланец матнуўся, бы ў пагоні,\nА справа праскакала больш дзесятка коней.\nКуды спяшаюцца ўсе гэтак - невядома.\nДзівіла гэта ўсё надзвычай аканома,\nУстаў ён са снапа і доўга над дарогай\nСтаяў, хацеў спьггаць, ды не спыніў нікога\nІ не пазнаў. Мігаюць коннікі, як цені,\nІ толькі стук капьгг чуваць у аддаленні\nI, што больш дзіўна, бразганне халоднай зброі.\nДык аканом і рад, і трохі ў неспакоі,\nБо хоць тады ў Літве быў час зусім спакойны,\nДы чуткі нейкія насіліся пра войны,\nПра Францыю, Дамброўскага, пра Банапарта.\nНяўжо вайну той рух варожыць? Ведаць варта.\nІ аканом пабег Сувдзі пра ўсё данесці,\nНу і даведацца пра тое-сёе ўрэшце.\n \nА ў Сапліцове ўсе пасля ўчарашняй звады\nУсталі ў злым настроі і з сябе не рады.\nДарма Вайшчанка дамам пасіянсы ставіць,\nДарма нясуць мужчынам карты, не цікавіць\nНішто. Мужчыны з люлькамі ў кутках сядзелі.\nЖанчыны ж заняліся дамскім рукадзеллем.\nСпяць нават мухі.\n \nВойскі, стомлены нагладка\nМаўчаннем, вырушыў на кухню да чалядкі\nПаслухаць гоману і ўбачыць, чым заняты\nБурклівы кухар, ахмістрыня, кухараты.\nПрысеўшы там, аддаўся ўвесь прыемным марам\nПад рух ражноў, што павярталіся над жарам.\n \nСуддзя, замкнуўшыся ў сябе, пісаў ад рання,\nА Возны на двары таміўся ад чакання.\nАж вось Суддзя закончыў, Вознага ў дом кліча\nІ ўголас іск чьггае, схмурыўшы аблічча,\nНа Графа за знявагу гонару, абразы,\nЗа гвалты і разбой, што дапусціў Гервазы,\nА на абодвух за пагрозы і за шкоды,\nУчыненыя імі з гэтай жа нагоды.\nІск трэба вусна аб\'явіць, абавязкова\nДа сонца захаду. Пратазы рад, без слова\nПрымае ад Суддзі пакет для даручэння,\nА сэрца скача ў самаго з задавальнення.\nАд думкі аднае пра суд - адмаладзіўся,\nУспомніў, колькі з іскамі ён нахадзіўся\nПа гузакі і, як-ніяк, па ўзнагароды.\nТак вось салдат, які правёў у войнах годы,\nІ ў больніцы ляжыць калекам адзінокім,\nПачуўшы бубна стук ці кліч трубы далёкі,\nПраз сон ускрыкне: "У бой, браты салдаты!" -\nІ на назе драўлянай скача вон з палаты\nТак хутка, што ніхто дагнаць яго не можа.\n \nПратазы апранацца стаў у падарожжа,\nДы не ўскладае кунтуша ані жупана -\nАдзежа гэта на пару судоў схавана.\nЁн для дарогі мае іншае адзенне:\nШырокія райтузы, куртку па калені,\nЯкой на гузіках падшпільваюцца полы\nАбо спускаюцца. Таксама могуць долу\nСпускацца ўверх падвязаныя шапкі вушы.\nАпрануты так, з палкай пехатою рушыў,\nБо Возны перад справай, як шпіён ваенны,\nПад выгляд маскіруецца зусім адменны.\n \nКаб Возны не так спешна выйшаў у дарогу,\nТо іскам тым пацешыўся б зусім не многа,\nБо ў Сапліцове перайначыліся планы.\nКсёндз Робак да Суддзі прыбег усхваляваны\n \nІ кажа: "Вось бяда, Суддзя, нам з цёткай гэтай,\n3 той Талімэнай, ветрагонам і какетай.\nЯк Зося апынулася ў сірочым стане,\nАддаў яе пан Яцак ёй на выхаванне,\nПачуўшы, што яна разумная, свет знае,\nА бачу, што яна муціць нам пачынае.\nТадэвуша звяла інтрыгамі сваімі\nІ Графа баламуціць - круціць абудвымі.\nДык абмяркуйма, як пазбыцца гэтай цёткі,\nБо не агледзешся, як тут паўстануць плёткі,\nЗлы прыклад, нават звады з гэтае нагоды\nІ перашкодзяць з Графам вам прыйсці да згоды".\n"Да згоды?!- закрычаў Суддзя усхваляваны,-\nСа згодай скончана, план згоды разарваны!"\n"А гэта што?- ускрыкнуў Робак.- Дзе ж галовы?\nШто, ваша, баеш? Зноў скандал якісьці новы?"\n"Віна тут не мая,- сказаў Суддзя,- вось суддзям\nДаказана ўсё Графава нахабства будзе.\nЛатруга і Гервазы. Ды суд прыме меры!\nШкада, што не былі вы, ксенжа, на вячэры,\nПасведчылі б, як страшна Граф мяне абразіў".\n"Пашто ж, пан,- крыкнуў Робак,- у руіны ўлазіў?\nЯ гэтак замка не цярплю. І больш нічога\nМяне туды не ўцягне. Вось зноў кара Бога!\nЯк там было? Скажы! Зноў трэба ўсё наладзіць.\nМяне дурнота ваша пачынае гадзіць.\nВажнейшыя ёсць справы, чым мірыць разлады,\nДы раз яшчэ зміру". "Змірыць? Без вашай рады\nАбыдзецца. А вы лепш ціхенька сядзіце,-\nСказаў Суддзя са злосцю.- На табе! Глядзіце!\nЯкісьці там манах мне дасць загад мірыцца!\nЗнай, ваша, што мірыцца не прывык Сапліца,\nПадаў у суд, дык выйграе. Выпадкі ў нас бывалі,\nШто ў шостым пакаленні суд мы выйгравалі.\nДаволі глупства, што па вашаму жаданню\nЯ трэці раз склікаю суд размежавання,\nА сёння згоды ўжо няма, няма між намі!\n(Выкрыкваў і хадзіў, і біў як вол нагамі.)\nАпроч таго, за свой нахабны, злосны ўчынак\nХай Граф нас перапросіць, не - дык паядынак!"\n"Што ж будзе, як аб тым даведаецца Яцак?\nПамрэ ад жалю, бо не можна забывацца,\nШто замак ад Сапліцаў вынес шмат благога.\nАх, брат, глядзі, каб тора не было замнога!\nТы ведаеш, што землі замка Таргавіца\nЗабрала, а пасля перадала Сапліцам,\nІ Яцак за грахі пакляўся перад Богам,\nШто верне ўсё назад да самага малога,\nДык у апеку ўзяў Гарэшкі ўнучку Зосю.\nПлаціць за выхаванне многа ўжо прыйшлося.\nА ён хацеў яе з Тадэвушам сасватаць\nІ гэтак дзве нязгодныя сям\'і пабратаць,\nНаследніцы аддаць, на што ў яе ёсць права".\n"Што мне?- сказаў Суддзя.- А мне якая справа?\nЯ нават і не бачыўся ніколі з Яцкам,\nЛедзь чуў і аб жыцці ягоным гайдамацкім.\nУ езуітаў я вучыўся ў тыя годы,\nПасля прыдворным быў у замку ваяводы.\nМаёмасць далі, я узяў, прыняў і Зосю,\nГлядзеў яе і дбаю аб далейшым лёсе,\nДы бабская гісторыя ўжо мне дадзела!\nПасля, чаго Граф лезе ў не свае надзелы?\n3 якім да замка правам? Скуль яно узята?\nГарэшкам ён - вадой на кісялі дзесятай!\nЁн лаецца, а я павінен з ім мірыцца?!"\n"Брат,- ксёндз сказаў,- прычыны ёсць, пашто таіцца.\nТы помніш, Яцак думаў слаць у войска сына,\nПасля ў Літве пакінуў. Што тут за прычына?\nВось ён радзіме тутка больш патрэбным будзе.\nТы ж ведаеш, пра што вакол гавораць людзі,\nПра тое ж гаварыў і я не раз, бывала,\nА вось цяпер сказаць усё пара настала!\nТут справы важныя, мой брат: вайна і годзе!\nВайна за Польшчу! Браце! Будзем на свабодзе!\nВайна вось-вось пачнецца! Едучы таёмна\nСюды, фарпосты бачыў я ўжо каля Нёмна.\nНапаляон збірае гэтулькі народу,\nШто свет не помніць, чалавек не бачыў з роду.\n3 французамі ідзе і польскі корпус цэлы:\nДамброўскі, Панятоўскі і арол наш белы!\nЯны ўжо блізка. Хай па першаму наказу\nПраз Нёман ступяць, і Радзіма ўскрэсне зразу!"\nСуддзя уважна слухаў, склаўшы акуляры,\nГлядзеў ксяндзу у вочы: ці ж сапраўды мары\nЗдзяйсняюцца? Ўздыхнуў, сляза ў вачах свяціла…\nПасля схапіў ксяндза за шыю са ўсёй сілы:\n"Ах, ксенжа,- ўскрыкваў,- ды ці толькі гэта праўда?\nАх, ксенжа,- паўтараў,- ці толькі гэта праўда?\nНас столькі зводзілі! А помніш, як казалі:\nНапаляон ідзе! І мы тады чакалі.\nКазалі: ён у Польшчы, ў Прусах, ля граніцы,\nДа нас ідзе! А ён у Тыльжы стаў мірыцца.\nЦі толькі гэта праўда? Мо ізноў памылка?"\n"Як Бог на небе, праўда!" - мовіў Робак пылка.\n"Хай Бог благаславіць вас тым, чаго вам трэба,-\nСказаў Суддзя з паднятымі рукамі ў неба,-\nНе скаешся ў пасольстве, божы чалавеча,\nЯ дам на манастыр твой сотні дзве авечак.\nТы ўчора на каштанку, ксенжа, заглядаўся,\nГняды мой, ведаю, табе быў спадабаўся,\nСягоння запрагаю я ў твой воз абое.\nПрасі, што хочаш зараз, я аддам любое,\nДы толькі ведай: з Графам згоды ў нас не будзе,\nАб гэтым не прасі, няхай рашаюць суддзі,\nI ўсё тут".\n \nКсёндз, упёршыся ў Суддзю вачыма,\nАж рукі заламаў. Паціснуўшы плячыма,\nСказаў: "Калі Напаляон нясе свабоду\nІ свет дрыжыць, ты можаш думаць пра нязгоду?\nТакіх падзеяў незвычайных ход пазнаўшы,\nНяўжо чакаць спакойна будзеш рукі склаўшы,\nКалі ўжо дзейнічаць пара?" "Што на думцы маеш?" -\nСпытаў Суддзя. "Няўжо яшчэ не адчуваеш\nДушой сваёю дум маіх? Ах, браце мілы!\nКалі ў табе Сапліцаў кроў і досыць сілы,\nГлядзі: французы рушаць спераду ў змаганне,\nА што, каб ззаду нам узняць тады паўстанне?\nЯк думаеш? "Пагоня" хай заржэ, на Жмудзі\nНяхай "Мядзведзь" раўне, і ўміг паўстануць людзі.\nКаб з тысячу спачатку ці хоць з палавіну\nСабраць, а там паднялі б мы і ўсю краіну.\nІ вось, каб мы, здабыўшы тутка перамогу,\nСустрэць выбаўцаў нашых выйшлі на дарогу!\nІдзём, а імператар, здзіўлены не мала,\nПытае: "Хто там?" Мы крычым: "Літва паўстала!\nДазволь нам, кесар, з арміяй тваёй злучыцца!"\nСпьггае ён: "Хто камандзір?" "Суддзя Сапліца!"\nХто смеў бы папракнуць тады нас Таргавіцай?\nБраток, пакуль стаяць Панарам, Нёмну плысці,\nДатуль Сапліцаў імю з памяці не выйсці!\nУнукаў, праўнукаў Ягайлава сталіца\nПаказваць будзе пальцам: "Гляньце, вось Сапліца,\n3 Сапліцаў тых, што першыя ўзнялі паўстанне".\n \nСуддзя на гэта: "Хто ды што казаць там стане,\nДык гэтым галава мая найменш занята.\nНічым не вінаваты я ва ўчынках брата,\nПалітыкай таксама я не забаўляўся,\nА толькі абавязкі выканаць стараўся.\nЯ - шляхціц і ахвотна сцёр бы пляму дому.\nАхвотна паслужу я краю дарагому.\nДушу яму аддам. Не лепшы я з ваякаў,\nДы й мой палаш таму-сяму пакінуў знакаў.\nРаз я на сейміку адным у бой паклікаў\nІ ў паядынку зраніў двух братоў Бузвікаў,\nШто… ды не ў гэтым справа. Як тут разабрацца,\nЦі трэба неадкладна ў поле выбірацца?\nСтралкоў сабраць не цяжка. Пораху мы маем\nІ некалькі гарматак у ксяндза хаваем,\nА ў Янкеля, я знаю, ёсць жалезкі к пікам,\nШто будуць годныя і якасцю і лікам.\nЖалезкі гэтыя прывезены з Крулеўца\nТайком, а зараз мы да іх наробім дрэўкаў.\nІ шабляў хопіць. Шляхту конна ўміг пасадзім,\nЯ - на чале з пляменнікам, а там - паглядзім!"\n \n"Вось кроў паляка!- ўскрыкнуў бернардын,- не скрыю,\nЯ гэтага й чакаў! - і згроб Суддзю за шыю. -\n"Ты сын Сапліцаў, ты прыслужышся радзіме\nІ з братніх він цяжкіх сваё ачысціш імя.\nТы быў мне мілы заўсягды, а з гэтай хвілі\nТы мне, як брат, нас справы зараз параднілі.\nМы падрыхтуемся, бо рушым не адразу,\nЯ месца вызначу і час, чакай наказу.\nЯ знаю, цар ганцоў паслаў да Банапарта -\nПрадоўжыць мір ён дабіваецца упарта,\nАле цяпер яго старанне мала варта.\nФранцуз Біньён з напалеонаўскае рады\nГаворыць, што нічым закончацца нарады,\nШто быць вайне. А наш князь Юзаф тому рады,\nМяне сюды ў Літву направіў ён з наказам\nРазведаць, ці не хочаце вы з Польшчай разам\nЗа кесарам ісці, як многія народы,\nІ ў чым ваш доказ, што чакаеце свабоды.\nТым часам, браце, з Графам трэба ўсё наладзіць.\nХоць ён дзівак, фантаст, радзіме ён не здрадзіць,\nЁн добры патрыёт і справе дапаможа.\nБо кожны з дзівакоў карысць прынесці можа,\nІ нават могуць дурнаватыя змагацца,\nКалі захочам імі мы апякавацца.\nГраф - пан і ў шляхты навакольнай у пашане,\nПа прыкладу яго і ўвесь павет паўстане.\nМаёмасць знаючы яго, разважыць кожан:\nКалі паны ідуць, быць рызыкі не можа.\nДык вось бягу к яму". "Хай так сябе не ўзносіць,-\nСказаў Суддзя,- няхай прыедзе, перапросіць\nМяне, бо я ж старэйшы ды і пост займаю!\nА справу хай зноў суд арбітраў разбірае…"\nТут ксёндз дзвярыма стукнуў. "Ну дык едзьце з Богам",-\nСказаў Суддзя.\n \nКсёндз сеў на воз адразу за парогам,\nБ\'е пугай, лейцамі сваю варушыць пару.\nЗагрукатала брычка, ўзняўшы пылу хмару,\nАж ледзь руды каптур з той цемры гляне,\nНібы арол, калі ў аблоках віцца стане.\n \nА Возны быў ужо ад дома Графа блізка.\nI, быццам знюхаўшы здалёку сала, ліска\nБяжыць к яму ды безупынна ўсё гадае,\nЦі ежа не атручана, ўсё разглядае,\nСпыняецца, а то на задніх сядзе лапах\nІ веерам-хвастом ганяе пах па храпах,-\nТак Возны ўбок звярнуў з дарогі, полем крочыць,\nМахае палкай, пільна за сялібай сочыць\nI, быццам быдла ўбачыўшы, што ўлезла ў шкоду,\nПраз луг ідзе, але крадзецца ў бок гароду.\nІ раптам, нібы гонячы драча балотам,\nПабег сагнёны і ў каноплях знік за плотам.\n \nУ гэтай цёмналістай і густой расліне\nЛя дому ёсць прытулак птушцы і звярыне,\nІ людзям. Часта заяц, спуджаны ў капусце,\nШукае сховішча ў каноплях, а не ў кусце,\nБо ў гэтых гушчарах няма для харта ходу,\nГанчак жа там яго не зветрыць ад смуроду.\nДваровы там ад бізуноў ці аплявухаў\nХаваўся і сядзеў, пакуль пан гневам бухаў.\nНярэдка ўцёкшым ад ракрутчыны сялянам\nЗдаралася хавацца ў лесе канапляным.\nТаму ў час бітвы ці наездаў, дратаванняў\nБакі абодва не шкадуюць намаганняў,\nКаб толькі затрымаць каноплі за сабою,\nБо тым яны карысныя ў хвіліну бою,\nШто з хмелевым далей злучаюцца спляценнем,\nСпрыяючы атакам ды і адступленням.\n \nПратазы, хоць быў смелы, не пазбыўся страху,\nБо ўспомніў зараз ад расліны гэтай паху\n3 даўнейшых часаў некаторыя выпадкі,\nЯк доказ, што шлях службы Вознага не гладкі:\nПрыпомніў Тэльшы і шляхцюгу Дзіндалета,\nЯкі, упёршы ў грудзі дула пісталета,\nПад стол загнаў адчытваць іск сабачым брэхам,\nДы памаглі каноплі - скончылася смехам.\nДругі раз Валадковіч, злоснік небывалы,\nШто разганяў нарады, ганьбіў трыбуналы,\nПрыняўшы раз ад Вознага з суда паперы,\nПарваў іх і паставіў гайдукоў на дзверы,\nА сам крычаў, падняўшы меч над галавою:\n"Зжары свае пісулькі, не дык вось раскрою!"\nСтаў есці, аж на лобе ўсталі поту кроплі,\nДы бухнуў праз акно і шуснуў у каноплі.\nІ не ўжываў ніхто ні шаблі, ні нагаяў\nНа Возных, толькі мо хто дзе аблаяў,\nНе знаў Пратазы перамены абычаяў.\nДаўно ўжо вельмі з іскамі ён не насіўся,\nХоць быў ахвотнік прыслужыцца і прасіўся,\nАле Суддзя з увагі на старыя годы\nЯму ўсё адмаўляў і скарыстаў з нагоды\nСягоння.\n \nВозны пільна вушы растаўляе -\nНавокал ціха, дык рукамі расхінае\nКанопляў лес густы, высокі і пахучы\nІ сунецца, як той плывун, нырнуўшы з кручы.\nУзняў галаву - наўкола ціш. К сцяне крадзецца -\nНаўкола ціш. Праз вокны глянуць давядзецца -\nНікога. Узышоў на ганак, цісне клямку\nСа страхам - пуста, быццам дзе ў заклятым замку.\nІск дастае, чытае ўголас аб\'яўленне.\nТут стук калёс пачуў і ў сэрцы мітусенне.\nЎцякаць хацеў, ды штосьці дзверы засланіла -\nКсёндз Робак! Вельмі іх сустрэча задзівіла.\n \nА Граф кудысьці вырушыў з дварнёю,\nБо на\'т пакінуў дзверы насцеж за сабою.\nВідаць, што зброю браў. Ляжалі на падлозе\nДвухстволкі, стрэльбы, шрубштакі, пры дапамозе\nЯкіх наладжвалі, відаць, старую зброю.\nВаляўся порах і клакі сярод пакоя.\nЦі Граф на паляванне вельмі так спяшаўся?\nПашто ж яму запас халоднай зброі здаўся?\nВось шабля без галоўкі, зломаная шпага -\nА зброя падбіралася, відаць, з увагай\n3 таго, чым шмат гадоў ніхто не карыстаўся.\nКсёндз Робак доўга думаў, пільна прыглядаўся,\nНарэшце ў фаліварак распьггаць падаўся,\nШукаючы людзей, што ведалі ці чулі,\nДзе Граф. І вось спаткаў нарэшце дзве бабулі,\nЯкія расказалі, што з сваёй дружынай\nУзброены пан Граф падаўся ў бок Дабрына.\n \nЗдаўна ў Літве Дабрынскі славіцца засценак\nАдвагай шляхціцаў, прыгожасцю паненак.\nДаўней багаты, людны, бо калі Ян Трэці\nПраз віці вёў мабілізацыю ў павеце,\nТо прыбыло тады з Дабрына к ваяводзе\nШэсцьсот узброеных мужоў. Сягоння ў родзе\nІх менш, усе збяднелі. Некалі, бывала,\nДабрынскіх шмат на лёгкім хлебе працавала\nУ войску ці ў паноў вялікіх у палацах,\nА зараз мусяць самі аб сабе старацца\nІ працаваць, як простыя сяляне з вёскі.\nСярмяг не носяць, а капоты у палоскі,\nА святам кунтушы. У бедньгх на\'т шляхцянак\nАдзежа розніцца ад вопраткі сялянак:\nЯны ўсе ў крамных ходзяць блузах і спаднічках,\nКароў пасуць не ў лапцях, але ў чаравічках\nІ збожжа жнуць, а на\'т прадуць у рукавічках.\n \nДабрынскіх распазнаць было ў натоўпе проста,\nБо выдзяляліся і моваю, і ростам,\nВачыма чорнымі, арлінымі насамі\nІ чорнымі (кроў чыстых ляхаў) валасамі.\n3 зямлі Дабрынскай некалі прывандравалі\nI хоць чатырыста гадоў тут пражывалі,\nМазурскай засталіся верныя радзіме.\nКалі хто з іх даваў свайму дзіцяці імя,\nДык браў апякуном кароннага святога:\nБарталамея ці Мацея - не другога.\nДык сын Мацея быў заўсёды Баўтрамеем,\nА Баўтрамея сын мог толькі быць Мацеем,\nЖанчыны ў іх былі ўсе Кахны ці Марыны.\nКаб разабрацца сярод гэткай блытаніны,\nПрымалі розныя мянушкі ад заганы\nЦі якасці, з якой быў хто найлепей знаны.\nМужчыны мелі часам прозвішчаў і многа\nТо ў знак пашаны, то ад нораву якога.\nІнакш часамі звалі шляхціца ў Дабрыне,\nА іншым імем у чужой ён зваўся гміне.\nДык за Дабрынскімі паны, а потым служкі\nБраць сталі прозвішчы, па-нашаму - м я н у ш к і\nІ рэдкі ведае, хоць выдумка ўсё ў модзе,\nШто нарадзілася яна ў Дабрынскіх родзе.\nДы там была патрэбнай, а па цэлым краі\nНе йнакш, як перайманнем увайшла ў звычаі.\n \nДык Матыяш Дабрынскі, шанаваны дзеля\nСтаршынства ў родзе, зваўся Пеўнем на касцеле,\nАле з Касцюшкаўскае эпапеі змрокам\nМянушку ён змяніў і звацца стаў абокам,\nУ Дабрыне ён зваўся Каральком - як бацька,\nА Літвіны празвалі Над Мацькамі Мацькам.\n \nЯк над Дабрынскімі ён сам, яго сяліба\nНад вёскай панавала, і чужынец хіба\nНе знаў, хто жыў паміж касцёлам і карчмою,\nДзе кожны кут паглядваў страшнай беднатою.\nДвор без варот, платы ў развале, і бярозкі\nНа градах, але дом быў, як сталіца вёскі,\nБо лепш і раскашней за іншых збудаваны -\nЁн правым бокам, дзе святліца, быў цагаяны.\nПаводдаль свіран, стайня, клуня і абора -\nУ гурце ўсё і ўсё прыгнутае ад гора\nІ надзвычайнай старасці. Вакол па даху,\nЯк быццам хто зялёную раскідаў бляху,\nСвяціўся мох, і гойдаў травы ветру подых,\nНібы на лузе ці ў падвешаных гародах.\nТам крапіва, а там чырвоныя кракосы,\nДзеванна жоўтая і шчыраў фарбных косы.\nТут розных птушак гнёзды - галубоў пад дахам\nІ ў вокнах ластавак, а з-пад дзвярэй са страхам\nТрусы вылазяць, рыюць норы на палетку,\nДык двор нагадвае трусятнік або клетку.\nА абаронны быў калісьці! Поўна знакаў,\nШто многа помніць ён нападаў і атакаў.\nЗа брамаю валялася паводдаль хаты,\nЯк галава дзіцячая, ядро гарматы\nАд шведскіх часаў; некалі крыло у браме\nАбапіралі на яго, нібы на камень.\nНа панадворку ў палыне і розным зеллі\nМагільныя старэнькія крыжы тырчэлі.\nІх больш дзесятка. Тут знайшлі сабе магілы\nЗабітыя раптоўна ўдарам страшнай сілы.\nКаб хто прыгледзеўся бліжэй к будынкам,\nЗаўважыў бы ў бярвеннях, шчылінах, пад тынкам\nШрамы счарнелыя, а ў кожнай гэткай пляме\nЗасела куля, быццам чмель у цёмнай яме.\n \nА ля ўваходу ў дом і клямкі ўсе, і гакі\nАбо абсечаны ці носяць шабляў знакі:\nТут, пэўне, правяралі гарт тых Зыгмунтовак,\nЯкімі можна нарубаць з цвікоў галовак\nЦі крук рассекчы, не зрабіўшы ў шаблі шчэрбы.\nПаверх дзвярэй віднеліся Дабрынскіх гербы,\nДы сыры іх з паліцай зараз абступілі,\nІ гнёзды ластавак вясёлых абляпілі.\n \nУ доме, стайні, клуні, нават і у садзе\nУбачыш поўна зброі, нібы ў нейкім складзе.\nПад стрэхамі падвешаны чатыры каскі -\nПрыгожасць марсавых галоў,- там абавязкі\nБацькоў спраўляюць галубы, Венеры птушкі\nНад жолабам кальчуга, звязана за вушкі,\nІ панцыр лускаваты служыць за драбіну,\nЎ якую жарабкам кідаюць канюшыну.\nКухарка некалькі рапір адгартавала,\nБо іх замест ражноў, бязбожная, ўжывала,\nТрафеем з Вены - бунчуком змятае жорны.\nБагіні Цэрэс даў дарогу Марс праворны,\nА тая з Флёраю, Памонай і Вяртумнам\nАпанавала дом, хлявы, свіронак, гумны.\nАле сягоння расступаюцца багіні:\nВярнуўся Марс.\nЧуць свет з\'явіўшыся ў Дабрыне,\nЯкісьці пасланец па вёсцы скача конна\nІ будзіць, як на паншчыну. Перш шляхта сонна\nУстае і пачынае ў вуліцах таўпіцца -\nГудзе карчма, і свеціцца ў ксяндза ў святліцы.\nСтарэйшыя ідуць пытаць, што гэта значыць,\nПарадзіцца, а хлопцы ўжо на конях скачуць.\nЖанчыны ў крык, трымаюць, тыя з рук іх рвуцца,\nБягуць кагосьці біць, вяртаюцца, злуюцца\nДы ўсё ж спыняюцца. А у ксяндза плябана\nНарада доўгая вялася ўсхвалявана,\nАле, калі надзеі не было на згоду,\nРашылі запытаць Мацея, бацьку роду.\n \nХоць семдзесят два годы меў Мацей старэчы,\nДы дужы быў, прысадзісты, шыракаплечы.\nЯшчэ канфедэратам будучы, сваёю\n \nДамаскай шабляй ён праславіўся крывою,\nШтыкі і пікі з-пад якой ляцелі сечкай,\nЯкую сціпла жартам называў Рузэчкай.\nЗ канфедэрата потым манархістам стаўся\nІ Тызенгаўзавай палітыкі трымаўся,\nАле, калі кароль прымкнуў да Таргавіцы,\nЁн паспяшаўся зноў з ім хутка разлучыцца.\nЗа тое, што змяніў ён партыяў так многа,\nПачалі Пеўнем на касцеле зваць старога,\nШто ён, нібы той пеўнік, ветрам кіраваўся.\n \nПрычыны гэткіх змен не кожны б дакапаўся:\nМагчыма, што Мацей любіў так моцна войны,\nШто іх усё шукаў яго дух неспакойны,\nА мо, палітык быстры, толькі кіраваўся\nДабром радзімы і ўслужыць ёй лепш стараўся,\nХто знае! Толькі пэўна, што ані калісьці,\nНі потьш не шукаў ён славы ці карысці\nІ не звязаўся з царскай партыяй ніколі,\nІ што цярпець не мог ён царскае няволі,\nІ каб не ўбачыць маскаля, праседжваў дома,\nЯк той мядзведзь, што лапу ссе між буралому.\nАпошні раз, пайшоўшы на вайну з Агінскім\nУ Вільню, дзе служылі разам пад Ясінскім,\nЁн з Розгай проста цуды паказаў адвагі.\nВядома, што ён першы збег з акопаў Прагі\nПацея бараніць, які ляжаў стаптаны,\nУ баі тым атрымаўшы дваццаць і тры раны.\nІ доўга іх усе лічылі за забітых,\nДы вось вярнуліся, дзіравыя, як сіты.\nДык пан Пацей, дабраўшыся з вайны дахаты,\nСвайму выбаўцы ахвяроўваў дар багаты:\nДаваў фальварак з пяці хат у карыстанне\nІ злотых тысячу што год на утрыманне,\nАле Дабрынскі мовіў: "Хай Пацей Мацея,\nА не Мацей Пацея лічыць дабрадзеем".\nАдмовіўся ад фаліварка і ад платы,\nІ з працы ўласнай жыў, вярнуўшыся дахаты\nРабіў вуллі, лякарствы рыхтаваў жывёле,\nНа торг слаў курапатак, што лавіў на полі,\nІ паляваў на звера.\n \nХоць было ў Дабрьше\nСтарых людзей не мала, што і па-латыні\nУмелі, і закон маглі тлумачыць з ходу,\nБыло шмат багацейшьгх, з усяго ўсё ж роду\nМацей, прасцяк убогі, меў найбольш пашаны.\nНе толькі ён праз Розгу быў навокал знаны,\nАле як мудры чалавек, што ведаў многа\nПра родны край і род, і з роду пра любога.\nЗаконы знаў і ведаў гаспадаркі справы,\nСакрэты знаў стральбы, знаў лекавыя травы,\nА на\'т хадзілі чуткі (толькі ксёндз пярэчыў),\nШто ведае ён шмат чаго з таемных рэчаў.\nПрытым усе надвор\'я перамены знае\nІ лепш за каляндар пагоду угадае.\nДык і не дзіва, што ці то перад дарогай,\nЦі перад працаю пыталіся старога.\nНі суд, сяўба, дажынкі, згода пасля звады -\nНічога не ішло без Мацькавай парады.\nМець гэткае значэнне Мацек не стараўся,\nА нават на кліентаў часцяком злаваўся\nІ моўчкі вьшіхаў іх цераз дзверы дому,\nБо радзіць не хацеў ніколі і нікому.\nАднак, убачыўшы каго ў цяжкіх умовах,\nЧасамі што сказаў і то ў кароткіх словах.\nДык думалі, што сёння дзеля важнай справы\nПарадзіць ці захоча весці ў бой крывавы,\nБо ён любіў сутычкі ў маладыя годы\nІ з маскалём счапіцца ждаў адно нагоды.\n \nЯкраз стары хадзіў ля стайні і аборы\nІ ціха пеў "Калі ўстаюць уранні зоры",\nПагодзе рады, бо імгла ішла не ўгору,\nЯк гэта ў слотную заўжды бывае пору.\nА ападала. Вецер расхінуў далоні,\nІмглу разгладжваў, рассцілаў па шэрым склоне,\nА сонца ў той час зверху тысячай праменняў\nЗалоціць, серабрыць, румяніць рэшту ценяў.\nЯк слуцкія майстры ўдваіх ткуць пояс літы -\nДзяўчына распраўляе шоўк, на кросны ўзвіты,\nІ гладзіць фон, а зверху ткач у пасмы тыя\nКідае ніткі серабрыста-залатыя\nІ творыць кветкі; так зямлю сягоння дбала\nТуманам вецер заснаваў, а сонца ткала.\nМацей сагрэўся ў сонцы, перастаў маліцца\nІ вось пачаў аб гаспадарцы клапаціцца:\nПрынёс травы, лістоў, пад хатай сеў і свіснуў.\nНа свіст бялюткім пухам гурт трусіны бліснуў;\nНібы нарцысы, на траве трусы зайрдзелі\nІ квеццем беласнежным зацвіталі ў зеллі.\nА вочкі свецяць, як крывавыя рубіны,\nУшытыя ў зялёны аксаміт раўніны.\nСтановіцца на лапкі кожны, рушыць вухам,\nГлядзіць, пасля ўсе гуртам белапухім,\nПрынаджаныя лісцем свежае капусты,\nБягуць да ног, калені абсядаюць густа.\nЁн сам, як трус, бялюткі, любіць іх занадзіць\nІ белы цёплы пух іх далікатна гладзіць.\nДругой рукою проса кідае ў бок плоту\nДля вераб\'інае, што валіцца са стрэх, галоты.\nІ вось неспадзявана цераз паўхвіліны\nТрусы прапалі ў норах, а ўвесь вераб\'іны\nНатоўп шугнуў на стрэхі з гоманам трывожным,\nДарогу даючы гасцям ці падарожным.\nА гэта ад плябаніі пасля ўжо звады\nІшлі паслы прасіць Мацеевай парады.\nЯшчэ здалёк аддаючы яму паклоны,\nПрамовілі: "Хрыстос хай будзе пахвалёны",\n"На векі векаў, аман",- адказаў старэча,\nПазнаўшы, што прыйшлі не для пустое рэчы;\nУ хату просіць. Увайшлі, абселі лаву,\nА першы, стоячы, пачаў выкладваць справу.\n \nТым часам шляхты штораз болей прыбывала\nДабрынскія амаль усе, чужых не мала\nЗ суседства ўзброеных і без ніякай зброі,\nУ брычках, каламашках, конна, пехатою;\nВазы стаўляюць, коней да бярозак вяжуць,\nІ ўсім цікава, што нарады тут пакажуць.\nСвятліца поўная, і сені - да паловы,\nА многія праз вокны ўціснулі галовы.\n\n	<b>Кніга сёмая. Нарада</b>\n\nСпярша стаў Бартак Прус выкладваць справу.\nЗа тое, што ў Крулевец ён хадзіў для сплаву,\nЯго празвалі Прусаком аднасяльчане\nУ жарт, бо прусаў не любіў з пераканання,\nХоць часта ўспамінаў. Быў веку пажылога,\nНямала вандраваў па свеце, бачыў многа,\nПалітыкай цікавіўся, чытаў газеты\nІ растлумачыць шмат што мог на зборы гэтым.\nДык вось ён так канчаў:\n \n"Наш дарагі Мацею,\nМой браце, а для ўсіх, шаноўны дабрадзею,\nТут не малая дапамога. У французе\nЯ ўпэўнены, як быццам у казырным тузе:\nНарод ваенны, а ад часаў Тадавуша\nКасцюшкі (кожны з тым цяпер змірыцца змушан)\nНяма ваякі большага за Банапарта.\nЯ помню, як французы перайшлі праз Варту.\nЯ за граніцай быў тады, у годзе панскім,\nУ тысяча васьмісот шостым, і пад Гданскам\nВёў гандаль. Сваякоў жа маю я ў Пазнанскім,\nДык ездзіў іх наведаць у той час з Юзэфам\nГрабоўскім, што сягоння рэгіменту шэфам,\nА ў той час жыў у вёсцы блізка Аб\'язера,\nІ мы на дробнага там палявалі звера.\nБьшо спакойна ў Велькапольшчы ў гэтым часе,\nДы ўміг аб страшнай бітве вестка разышлася;\nДа нас прыймчаўся мігам пасланец Тадвэна,\nГрабоўскі ліст счытаў і крыкнуў: "Ена! Ена!\nПрусакі збітыя дазвання - перамога!"\nЯ на калені ўпаў з падзякаю да Бога.\nУ горад зараз жа мы коней павярнулі,\nЯк быццам так сабе, нібы навіны і не чулі,\nАж бачьш, што ўжо ўсе ландраты і гофраты\nДы камісары - зброд нямецкі франтаваты\nНам кланяецца нізка, ажно глянуць гадка,\nІ ўецца, як прусак, апараны вараткам.\nМы рукі паціраем, просім з прыніжэннем\nСказаць, што новага чутно, як справы ў Ене?\nІх страх узяў, што мы аб перамозе новай\nПачулі, дык крычаць: "А хары гот! О-о вэй!"\nНасы павесіўшы, ідуць дамоў, а там на ногі\nСтаўляюць спешна ўсіх. ўраз усе дарогі\nКішаць народам. Немцы ўюцца, як мурашкі,\nПаўзуць, вязуць вазы, нагружаныя цяжка,\nА ля вазоў ідуць мужчыны і жанчыны\nІ валакуць куфэркі, чайнікі, пярыны,\nБягуць, як могуць. Мы збіраем зараз раду:\nПа конях! Перабіць нямчыскам райтараду!\nДавай ландратам і гофратам гладзіць скабы,\nА гэрам афіцэрам абрываць гарцабы.\nI генерал Дамброўскі ўраз быў ля Пазнані\nЗ загадам кесара: ўзнімацца на паўстанне!\nЗа тыдзень наш народ так высцебаў прусакаў,\nШто й на лякарства не знайшоў бы небаракаў!\nА каб і нам сягоння справу так паставіць\nІ маскалям у нас такую ж лазню справіць?\nШто думаеш, Мацей? Калі ўжо з Банапартам\nМасква ў нязгодзе, то не скончыцца тут жартам:\nГерой у свеце першы, войска многа мае,\nСкажы нам, Каралёк, тут мысль твая якая?"\n \nЗамоўк, і ўсе з Мацея ўжо не зводзяць вока,\nА ён маўчаў, відаць, задумаўся глыбока\nІ толькі зрэдку штосьці мацаў каля боку,\nЯк бы хапаў за шаблю (з дня няволі краю\nЎжо шаблі не насіў, але свайго звычаю\nНе кінуў: на ўспамін Масквы за бок хапаўся,\nНібы намацаць Розгу там ён спадзяваўся,\nІ дзеля гэтага празваны быў Забокам).\nУзняўшы голаў, слухаў ён з прытухшьм зрокам\nІ доўгі час, супроць агульнага чакання,\nСядзеў схмурнелы, ўрэшце ўжо пасля маўчання\nУсё ж загаварыў павольна і сурова,\nЗ прыціскам вымаўляючы за словам слова:\n \n"Ну ціха! Скуль жа вы навіну гэту бралі?\nІ дзе цяпер французы? Ці вайну пачалі?\nХто іх вядзе? Куды ідуць? Якой дарогай?\nПяхоты колькі? Конніцы? Гармат ці многа?\nКажыце зараз, што адкуль вядомым стала?"\n \nА грамада глядзела вокал і маўчала.\n"Я раджу пачакаць прыезду бернардына,-\nСказаў Прусак,- бо гэта ад яго навіна.\nТым часам трэба слаць шпіёнаў на граніцу\nІ ўзбройваць тых цішком, якія могуць біцца,\nА покуль што з намерамі не адкрывацца\nІ да паўстання ўсёй акругай рыхтавацца".\n"Чакаць? брахаць? цягнуць?- другі Мацей падняўся\nЯкі Крапіцелем праз доўбню зваўся,\nПразваную Крапілам - меў яе з сабою,\nI, рукі скрыжаваўшы па-над булавою\nІ, ўспёршы бараду, крычаў:-Чакаць! Спрачацца!\nI доўга думаць! Гэм, трэм, брэм, пасля змывацца!\nЯ ў Прусіі не быў, і розум крулявецкі -\nДля прусакоў, а ў мяне ёсць свой, шляхецкі.\nХто хоча ў бой, павінен за крапіла брацца,\nА хто ўмірае, тому трэба спавядацца!\nЯ жыць хачу і біць! Нашто нам бернардыны\nЦі Робакі? якой патрэбны нам прычыны?\nМы самі - рабакі і маскалёў падточым!\nЧакаць! Цягнуць! Дзяды вы, я скажу у вочы!\nІ недарэкі! Хай сабака ходзіць нюхаць,\nКсёндз пабірацца, а мне трэ\' крапілам рухаць!\n \nКрапіць! крапіць! і ўсё тут". даўбню пагладзіў.\nЗа ім: "Крапіць! крапіць!"- пранеслася ў нарадзе.\nТут Бартак, што ад тонкай шаблі Брытвай званы,\nМацей з мянушкай Конаўка, бо пастаянна\nНасіў з шырокай руляй стрэльбу і з якое\nМог тузін куль, як з конаўкі, лінуць ракою,\nКрычалі гучна разам: "Хай жыве Крапіла!"\nПрусак зноў слова браць хацеў, ды заглушыла\nЯго шмат крыкаў: "Вон з ім трусам-прусачынам\nХто трус, таму не быць байцом, а бернардынам!"\nТут галаву падняў стары Мацей з задумы,\nІ зараз жа заціхлі крыкі ўсе і шумы.\n"Насмешкі з Робака,- сказаў ён,- без карысці,\nБо ён чарвяк, які арэхі можа грызці.\nЯ бачьгў раз яго, ледзь толькі кінуў вокам,\nПазнаў, што ён за птушка; ён крутнуўся бокам\nІ рушыў, не хацеў, відаць, мне спавядацца.\nА што мне? Што мне ў справы не свае мяшацца?\nСюды не прыйдзе, не чакайце бернардына.\nКалі ж вось гэта ад яго прыйшла навіна,\nДык што ў яго за мэта? Бес ён, не ксянжына!\nЯк апроч гэтага не знаеце нічога,\nТады чаго вам трэба? Скуль уся трывога?"\n \n"Вайна! " крычалі. "З кім?"- спытаў. "З Масквой! Масквою!\nКрычалі ўсе.- Гайда на маскалёў! Гэй, к бою!"\nПрусак перакрычаць усіх яшчэ стараўся\nІ голас узвышаў, які пісклівым стаўся,\nПрасіў паклонам слова і махаў рукамі.\n \n"I я,- крычаў, б\'ючыся ў грудзі кулакамі,-\nХачу змагацца! Раз дык жэрдкай ад віціны\nАж чатыром прусакам справіў я хрысціны\nЗа тое, што ўтапіць мяне хацелі ў Прэглі!"\n"Ты, Бартак, зух! Крапіць, крапіць, каб зразу леглі!" -\nКрычаў Хрысціцель. "Бог мой! Трэба ж, хіба, ведаць,\nЗ кім мы ваюем,- рваўся Бартак,- трэ\' ж разведаць,\nАдкуль і як пачаць. Падумайце ж вы самі,\nАдразу так народ не вырушыць за намі!\nБраты! Паны! Уважце! Як жа лезці ў схватку,\nКалі няма ў нас ладу ні парадку!\nВы хочаце вайны? Перш сарганізавацца,\nНамеціць планы трэба - сканфедэравацца.\nУ Польшчы так было: вось бачым райтараду\nНямецкую, склікаем тайную нараду,\nПрыводзім шляхту і вясковы люд да ладу\nІ так чакаем ад Дамброўскага наказу.\nПасля - гайда на коней і ў бой скачам зразу".\n \n"Прашу даць слова!" - камісар ускрыкнуў клецкі,\nПрыстойны, малады, у вопратцы нямецкай.\nЁн зваўся Бухман, але быў палякам зроду,\nХоць невядома, ці быў шляхціцам; нагоды\nНіхто не меў навесці спраўкі пра Бухмана.\nДаволі, што ў вялікага служыў ён пана,\nБыў добрым патрыётам, многа меў навукі\nІ з кніг чужых знаў гаспадарнічання штукі,\nАдміністрацыю двароў вёў вельмі ўмела\nІ аб палітыцы судзіў заўсёды смела,\nПісаў прыгожа, вельмі гладка выслаўляўся;\nДык змоўклі ўсе, як толькі адазваўся.\n"Прашу даць слова!- паўтарыў. Пасля з паклонам\nАдкашляўся і так прамовіў зычным тонам: -\nМае прадмоўцы ў выступленнях красамоўных\nУжо да пунктаў дакрануліся галоўных,\nДыскусію на значную ступень узнялі,\nДык думкі трапныя, што вельмі ўсіх занялі,\nМне застаецца толькі ўзгодніць і адгладзіць,\nКаб больш змястоўна нам дыскутаваць і радзіць\nДыскусія дзве часткі ў нас сягоння мела,\nІ я трымацца буду гэтага раздзела.\nНайперш: чаму мы маем узнімаць паўстанне?\nЎ якім напрамку?- гэта першае пытанне.\nА вось другое ўжо адносіцца да ўлады.\nПадзел тут трапны. Але перш за ўсё - загады:\nКалі мы ўладу неабходнай нам знаходзім,\nТо ўжо з яе з\'яўлення мэту, сэнс выводзім.\nДык што да ўлады. Вось вачыма прабягаю\nГісторыю народаў і спасцерагаю,\nШто дзікі род людскі яшчэ ў глыбінях лесу\nЗлучаўся для супольных спраў і інтарэсу\nІ радзіўся. Так перш паўсталі рады.\nТады ўжо кожны для агульнае улады\nСваёй свабоды частку аддаваў памалу,\nІ так статут і права паўставала.\nДык бачым, што законы не прыйшлі ад Бога,\nА ад саміх людзей залежыць вельмі многа.\nДык на кантракце абапёршыся народным,\nПадзел улады стаў з\'яўляцца неабходным…"\n \n"Няхай кантракт народны! Кіеўскі ці Мінскі,-\nСказаў стары Мацей,- няхай урад бабінскі!\nПан Бухман, Бог нам царскую ўдружыў уладу\nЦі чорт, не дойдзем зараз з вамі мы да ладу.\nВось лепей, як цара пазбыцца, дайце раду".\n \n"Вось загваздка,- сказаў Крапіцель,- каб так скокнуць\nКрапілам да прастола і цара раз "кокнуць",\nТо ўжо ні Кіеўскім ён не вярнуўся б трактам,\nНі Мінскім, і ніякім Бухманскім кантрактам,\nІ ўваскрасіць яго ўжо сілы б не хапіла\nНі ў чорта, ні ў папоў. Дык хай жыве Крапіла!\nГаворыш ты, пан Бухман, гладка, безумоўна,\nДы гэта ўсё шум-друм. Крапіць трэ\', пан шаноўны!"\n \n"Во, во!- ускрыкнуў задаволены Брытэўка,\nК Хрысціцелю ад Мацька скачучы, як цэўка,\nУ кросны закіданая - той самай сцежкай,-\nАдно ты, Мацек, з Розгай, ты, Мацей, з даўбешкай,\nАдно згадзіцеся, дальбог наробім сечкі\nЗ маскалёў. Брытва пад каманду йдзе Рузэчкі!"\n \n"Каманда,- зноў сказаў Хрысціцель,- на парадзе\nПатрэбная, а ў нашай Ковенскай брыгадзе\nБыла кароткая: палохай, сам не бойся,\nБі, не давайся, наступай, сячы прыстройся:\nШах-мах!" "Во, во!- зноў Брытва піснуў,- во, як міла!\nНашто тут акты нам складаць, псаваць чарніла?\nКанфедэрацыі нам трэ\'? За гэта спрэчка?\nДык вось - маршалак! Наш Мацей з жазлом Рузэчкай!"\n"Няхай жыве Мацей!" - крычаў Хрысціцель,\nА шляхта крыкнула: "Няхай жыве Крапіцель!"\n \nДы па кутах пачуўся шум нездавальнення,\nВідаць, што ў радзе пачалося раздваенне.\nТут Бухман крыкнуў: "Згоды я не пахваляю\nНіяк!" А хтосьці закрычаў: "Не дазваляю!"\nДругія ім падтакваюць. У той час груба\nБасіць пачаў прыбыўшы толькі што Скалуба:\n \n"Што ж вы, паны Дабрынскія? У чым тут справа?\nЦі вы не ўздумалі нас вылучыць з-пад права?\nКалі наказ нам далі сённяшняга ранку,\nА прыязджаў у наш засценак сам Мапанку,\nРубайла Ключнік, то казалі, што ўсю гэту\nНараду склікалі для цэлага павету,\nШто справа не адных Дабрынскіх закранае.\nПрагаварыўся ж Робак, бо ён болей знае,\nЧым кажа, але, зводзячы канцы з канцамі,\nМы - тут, суседзяў павядоміўшы ганцамі.\nВы не адны, паны Дабрынскія, нарэшце,\nЗ другіх засценкаў многа - чалавек мо дзвесце,\nДык радзьма ўсе. Калі маршалка выбіраем,\nДык галасуйма. Ўсе аднакі голас маем!\nІ роўнасць хай жыве!"\n \nI тут два Тараевічы,\nЧатыры Стыпулкоўскіх і тры Міцкевічы\nУскрыкнулі: "Няхай жыве!" А за Скалубам\nКрычаць пачаў зноў Бухман: "Згода будзе згубай!"\nКрапіцель надрываўся: "Выберам і самі!\nНяхай жыве маршалак - Мацек над Мацькамі!"\nДабрынскія крычалі: "Мацька запрашаем!"\nА ўсе прыезджыя крычаць: "Не дазваляем!"\nІ гэтак раздзяліўся збор на дзве паловы,\nКрычыць усхвалявана натаўп шматгаловы:\n"Не дазваляем!" тут і "Просім!" там візгліва.\nАдзін стары Мацей сядзеў яіпчэ маўкліва,\nІ ён адзін не рухаўся, не хваляваўся.\nХрысціцель перад ім на доўбні успіраўся\nІ галавой паверх яе круціў, нібыта\nВялікім гарбузом, на доўгі кій узбітым,\nПапераменна ўперад, то назад ківаўся:\n"Крапіць! Крапіць!"- крычаў і ажно надрываўся\nТым часам Брьггва штораз падбягаў рухавы\nТо да Хрысціцеля, то да Мацея лавы,\nА Конаўка змірыць усіх шукаў нагоды:\nХадзіў між групамі і заклікаў да згоды.\nУ памяшканні ўсё "Крапіць!", "Галіць!" гудзела.\nМацей маўчаў, ды ўжо, відаць, яму дадзела.\n \nІ вось паверх галоў у зборышчы кіпучым\nПад бэльку шугануў слуп светлы і бліскучы.\nБыў гэта меч, узняты моцнай даланёю,\nДвухсечны, ў пядзь шырокі, ў сажань даўжынёю,\nВідаць, яшчэ тэўтонскі з нюранбергскай сталі.\nЗаціхлі ўсе, на зброю моўчкі пазіралі.\nХто ўзняў яе, не ўбачыш, ды згадалі зразу:\n"Сцізорык! - закрычалі, быццам бы з наказу.-\nНяхай жыве Сцізорык!" "Хай жыве Мапанку!\nРубайла! Шчэрбец!" - нёсся крык без перастанку.\nГервазы (ён быў гэта) ўміг натоўп расціснуў,\nК сярэдзіне пралез, Сцізорыкам зноў бліснуў\nI, вастрыё схіліўшы ўніз, сказаў: "Мой пане,\nСцізорык Розачцы прыносіць прывітанне!\nБраты Дабрынскія! Прыбыў я не спрачацца,\nА расказаць, чаму прымусіў вас сабрацца,\nА што і як рабіць, рашайце ўжо вы самі.\nВядома ўсім, што чуткі носяцца між намі,\nШто справы важныя рашаюцца на свеце.\nІ Робак штось казаў, і самі мы не дзеці".\n"Мы знаем!" - крыкнулі. "Дык мудрай жа галоўцы,-\nКазаў,- даволі нават два-тры слоўцы.\nНяпраўда?" "Праўда!" - мовілі. "Калі французскі\nАдтуль надходзіць кесар, згэтуль жа цар рускі,\nТады вайна няўхільная паміж царамі.\nДык, калі так, тады падумайце ж вы самі,\nЦі ж нам цішком сядзець? Вялікага вялікі\nХай б\'е, малы малога - вось і ўсе тут крыкі.\nЗгары і знізу: гэты гэтага, той тога.\nЯк сеч пачнём, тады ачысціцца дарога\nІ шчасце ў Рэч Пасполітую завітае,\nНяпраўда?" "Праўда!- крыкнулі.-Як з нот чытае!"\n"Крапіць!- Хрысціцель крыкнуў.- Справа залатая!"\n"А я галіць гатоў!"- тут Брытвачка азваўся.\n"Змірыцца толькі трэба,- Конаўка ўмяшаўся,-\nАдносна выбару маршалка-ваяводы".\nТут Бухман перабіў: "Дурны шукае згоды!\nДыскусіі для справаў не прыносяць шкоды.\nПрашу маўчаць! На гэтым справа скарыстае!\nПа-новаму яе пан Ключнік асвятляе!"\n"А як жа,- мовіў Ключнік,- не патрэбны крыкі.\nАб важньгх справах думае няхай вялікі.\n \nЁсць цар, а будзе зноў кароль, сенат з пасламі,\nДык справы важныя, вы ведаеце самі,\nРашаюцца ў Варшаве, а не у Дабрыне,\nІ акты пішуцца па гэтай жа прычыне\nНа пергаменце, а не крэйдай на цагліне.\nНе нам жа акты тут складаць. Пісцоў мы маем\nКаронных і Літоўскіх, дык старым звычаем,\nМой доўг - Сцізорыкам змагацца!" "I Крапілам\nМахаць",- дадаў Крапіцель. "I выколваць Шылам!"-\nШыдэлка Бартак крыкнуў, выхапіўшы шпагу.\n"З вас кожны,- мовіў Ключнік,- можа даць прысягу,\nШто Робак гаварыў: пакуль спакойна ў свеце,\nПадмесці трэба дом і выкінуць вон смецце.\nА ведаеце вы, тым смеццем хто ў павеце?\nЦі добра зразумелі? Хто забіў у здрадзе\nНайлепшага з палякаў? Хто ўвесь час у звадзе\nГарэшкамі? Астаткі вырваць хто маніцца?\nХто рабаўнік? Ці ж трэба вам казаць?" "Сапліца,-\nТут Конаўка сказаў.- Ён лотра!" "I душыцель!"-\nПадтакнуў Брьггва. "Дык крапіць!"- гукнуў Хрысціцель.\n"Павесіць!- крыкнуў Бухман.- А чаго вазіцца?"\n"Гайда!- падняўся крык,- гайда граміць Сапліцу!"\n \nА Прус прамовіць за Суддзю ўсё ж меў адвагу,\nПачаў крычаць у абурэнні за знявагу:\n"Паны! Браты! ай! ай! пабойцеся ж вы Бога!\nПан Ключнік! Што вы? Не звіхнуўся пан нямнога?\nЦі ж тут пра гэта мова? Калі хто меў брата\nНягодніка, дык што? Цяпер яму адплата?\nЯкраз па-хрысціянску! Графа тут каншахты.\nПадумайце! Няўжо Суддзя благі для шляхты?\nНяпраўда! Далібог! Вы гэта толькі самі\nСупроць яго пайшлі; ён хоча зтоды з вамі,\nІ свайго адступіць ды яшчэ і страты плаціць.\nШто з Графам судзіцца? Дык што? У іх грошай хваціць:\nАд спрэчкі між панамі што і хто з нас траціць?\nСуддзя - душыцель? Ён жа адмяніў паклоны\nЗямныя пану, аб\'явіў сваім прыгонным,\nШто гэта грэх. Не раз ён з мужыкамі разам\nЗа стол сядае, служыць ім дабром і радай,\nПадаткі плаціць за сялян. Не то што ў Клецку,\nДзе ты, пан Бухман, гаспадарыш па-нямецку.\nЁн - здраднік? Што вы? Я ж калісьці з ім вучыўся,\nЁн дзіцем добрым быў і сёння не змяніўся,\nРадзіму любіць і звычай стары хавае,\nМаскоўскіх новых мод і блізка не пускае.\nВяртаючьгся з Прус, каб нямчыны пазбыцца,\nЗаходжу ў Сапліцова польскасцю абмыцца,\nБо там сапраўды нашых звычаяў сталіца!\nДальбог, Дабрынскія, я брат ваш, але знайце,\nСуддзі не дам пакрыўдзіць, лепш не пачынайце.\nНе так у Велькапольшчы шляхта немцаў біла:\nЯкі быў дух і згода, проста ўспомніць міла!\nІ глупствамі ніхто не запыняў нарадаў".\n"Не глупства тут,- ускрыкнуў Ключнік,- вешаць гадаў!"\nШум нарастаў, ды Янкель па-над грамадою,\nНа лаву стаўшы, белай бліснуў барадою,\nШто венікам ажно да пояса звісала.\nКаўпак лісіны ссунуў з галавы памалу,\nА леваю рукой ярмолку ўміг паправіў.\nПасля, калі за пояс зноў руку уставіў,\nПаклон даў каўпаком і распачаў прамову:\n \n"Паны Дабрынскія, ну кіньце гэту змову.\nСуддзя ні брат мне і ні сват, ну я Сапліцаў\nШаную; з імі можна жыць, ну і мірыцца.\nШаную і Дабрынскіх Барткаў і Мацеяў,\nНу як маіх суседзяў і як дабрадзеяў,\nДык так кажу: яшчэ вам можна запыніцца,\nНе нападаць, бо вы ж там можаце пабіцца,\nЗабіць. А спраўнік? а турма? а асасоры?\nА ў вёсках жа Сапліцы час ужо каторы\nСтаіць гурма салдатаў. Хай асэсар свісне,\nДык батальён пяхоты мігам вас расцісне.\nА што тады? Француз нам зараз не падмога,\nНу бо яму да нас далёкая дарога.\nГабрэй я, мала знаю, ну але ў Бяліцы\nГабрэйчыкаў я бачыў ажно з-пад граніцы.\nЧуваць, француз стаіць над рэчкай Ласасною,\nВайна ж, калі і будзе, хіба аж вясною.\nНу я скажу: чакайце! Двор Суддзі Сапліцы -\nНе будка крамніка, што можа ў воз змясціцца\nІ з\'ехаць. Двор стаяў, стаяць і далей будзе.\nСуддзя не арандатар, і ўсе знаюць людзі,\nШто не ўцячэ, яго вы знойдзеце й налета,\nДьж кіньце лепш, і хай заціхне справа гэта,\nІ аб гавораным тут раджу ўсім забыцца.\nI, калі ласка, ўсіх прашу паклапаціцца\nЗайсці ў карчму. Сынка мне Сора нарадзіла,\nЯ ўсіх частую, будзе музыка на дзіва,-\nЗаграем на басэтлі, скрыпках і на дудзе.\nІ мёд стары, які пан Мацек любіць, будзе,\nНу і мазуркі; маю новыя мазуркі\nІ файн спяваць свае я вывучыў бахуркі".\n \nПрамова Янкеля, якога ўсе любілі,\nУ сэрцы трапіла сабраным той жа хвілі,\nІ шум вясёлы на двары на\'т разгарнуўся.\nДы тут Гервазы к Янкелю з мячом рвануўся,\nТой скокнуў з лавы. Ключнік крыкнуў: "Вон, жыдзішча!\nНе сунь у дзверы пальцаў! Тут табе не йгрышча!\nПан Прусак! Калі пан Суддзёваю гандлюеш\nВіцінаў паркай, дык яго вось як малюеш!\nТы помніш добра і павінен нам прызнацца,\nШто бацька твой сплаўляў Гарэшкавых аж дваццаць\nІ што нажыўся ён з усімі сваякамі.\nСтуль нажываліся Дабрынскія вякамі.\nСтарыя могуць голасам пацвердзіць згодным,\nШто Стольнік быў для шляхты проста бацькам родным.\nХто камісарыў у яго маёнтках пінскіх?\nДабрынскі! Пісарамі браў каго? Дабрынскіх!\nБуфета ў замку не даверыў ён нікому\nАпроч Дабрынскіх. Меў Дабрынскіх поўна ўдому!\nЁн падтрымоўваў вашы ў трыбуналах справы,\nУ караля выпрошваў хлеб для вас ласкавы\nІ копам вашай дзетвары даваў асвету\nВа ўсіх піярскіх школах нашага павету.\nДарослым памагаў у людзі, ў свет прабіцца.\nПра гэткага суседа грэх, браты, забыцца!\nА сёння ваш сусед Сапліца робіць многа\nДля вашага дабра? Скажыце мне!"\n \n"Нічога!-\nПадтакнуў Конаўка.- Я помню тую пору,\nЯк ён быў гол, а зараз нос дзярэ ўжо ўгору\nІ дзьмецца: пху, пху, пху! Паклікаў на вяселле,\nПаю, а ён не п\'е. "Я не магу,- мне меле,-\nТак многа піць, як вы, без меры і граніцы".\nВось далікацік з марымонцкае мучыцы!\nНе піў, мы ў горла ліць, ён зазлаваўся дужа.\nЧакай, я з Конаўкі налью табе, мой дружа!"\n \n"О ёсць,- сказаў Хрысціцель,- і ў мяне прычына\nЯго крапіць. Мой сын разумны быў хлапчына,\nА зараз, па віне Суддзі, мой небарака\nТак адурэў, што ўсе яго зваць сталі Сакам.\nКазаў яму: "Чаго ты прэшся ў Сапліцова?\nКалі заловяць, лазня будзе там гатова!"\nА ён ізноў - да Зосі цераз луг, каноплі.\nЗлавіў яго, давай драць вушы, сыпаць кроплі;\nЁн плача і крычыць: "Як, тата, ты б не біўся,\nТуды ісці я мушу". Тут я разгубіўся:\n"Ды што з табой?" "Я,- кажа,- ў Зосю улюбіўся!"\nЁн хоча глянуць на яе! Вось небарака!\nКажу Суддзі: "Аддай, пан, Зосю нам за Сака!"\nЁн кажа: "Замалая, пачакай тры годы,\nІ як сама захоча!" Лотра! Жджэ нагоды\nАддаць другому. Вось як скокну на вяселле\nДы крапяну сваім Крапілам па пасцелі!.."\n \n"I гэты лотра,- ўскрыкнуў Ключнік,- тут пануе\nІ вось паноў даўнейшых грабіць і руйнуе!\nЦі ж так Гарэшкаў памяць і імя ўжо згіне?\nА дзе ж удзячнасць? Мо няма яе ў Дабрыне!\nБраты! Вы ж з царскай сілай думалі змагацца,\nА тут Сапліцы раптам пачалі баяцца!\nСтрах вам турмы? Браты! Ды я ж стаю пры праве!\nЯ вас не клічу на разбой! У гэтай справе\nУжо выйграў Граф, дэкрэтаў мае ён нямала,\nАдно іх выканаць! Заўсёды так бывала -\nДэкрэты трыбуналаў шляхта спаганяла,\nА перш за ўсіх Дабрынскія, дык вось і стала\nРасці ў вас слава. Бо, Дабрынскія, вы ж самі\nЎ наездзе Мыскім ваявалі з маскалямі.\nПрывёў іх генерал расейскі Вайніловіч\nІ лотра, друг яго, Воўк з вёскі Лугамовіч,\nВы ж помніце, як Воўка мы ў палон узялі\nІ як на бэльцы ў пуні вешаць ужо сталі\nЗа тое, што сялян душыў, Маскве прадаўся.\nЖывым тады праз літасць мужыкоў застаўся\n(З маім Сцізорыкам аднак не размінецца).\nНаездаў гэтулькі ўжо мне не давядзецца\nАдбыць, з якіх выходзілі мы са здабычай\nІ славай, як шляхоцкі патрабуе звычай!\nДы што пра тое ўспамінаць! Пан Граф дэкрэты\nЎсё вырабляе, судзіцца за замак гэты,\nА з вас ніхто не спачувае адзіноце\nЯго і, з ласкі ворага, яго згрызоце.\nНяма ў яго сяброў, апроч мяне, нікога\nІ вернага майго Сцізорыка старога!"\n \n"Ну і Крапіла,- тут Хрысціцель адазваўся,-\nДзе ты, там я - плясь, плясь! Адзін ты не застаўся,\nШто два, то два. Дальбог, ты маеш меч, Гервазы,\nА я Крапіла. Будзем чысціць ад заразы\nВакол: шах-шах, плясь-плясь! Яны няхай гамоняць".\n \n"Браты ж мо Бартка,- ўткнуўся Брытва,- не прагоняць;\nШто вы намыліце, то Брытва зголіць чыста".\nЯ з вамі,- Конаўка прамовіў урачыста.-\nКалі яны ніяк не выберуць маршалка,\nНашто мне галасы ці галкі? Во дзе галка\n(Тут выняў з кішані са звонам куляў жменю).\nВось галкі! Ўсе аддам Сапліцаў пакаленню!"\n"I мы,- Скалуба крыкнуў,- пойдзем разам з вамі!"\n"I мы ўсе!- шляхта крыкнула.- мы з братамі!\nРубайла хай жыве! Гайда граміць Сапліцу!"\n \nІ ўсіх пераканаў Гервазы ў мове гладкі,\nБо кожны меў з Суддзём якіясь непаладкі,\nЯк часта у суседстве: то за шкоду ў полі,\nТо за парубку, то за межы, а найболей\nІх зайздрасць, што Суддзя багаты, падбівала.\nТак пачуццё нянавісці ўсіх аб\'яднала.\nВакол Гервазага падняўся гоман бурны,\nЎзняліся шаблі, палкі…\n \nМацек моўчкі хмурны\nПадняўся з лавы і, зрабіўшы два-тры крокі\nК сярэдзіне святліцы, рукі ўзяў у бокі.\nТут, глянуўшы вакол з дакорам і сурова,\nПаволі вымаўляць пачаў за словам слова,\nЗ прыпынкамі, з прыціскам: "Дурні вы, дурніцы!\nДык дурні ж вы! Мука камусьці, вам - кастрыца!\nПакуль вялася аб радзіме тут нарада\nІ аб агульных справах, дык вам, дурні,- звада,\nШто нельга ні падумаць, ні дагаварыцца.\nЗамест парадку, ладу, дурні, вы - сварыцца!..\nА хай за дробязь помсты здарыцца нагода\nВам, дурні, дык адразу лад у вас і згода!\nВон з хаты! Бо я, Мацек, вас… да міліёнаў\nІ тысяч тысячаў фур, бочак і фургонаў\nЧарцей!!!.."\n \nЗаціхлі ўсе, як ляснутыя громам.\nДы раптам гоман, крык падняўся дзесь за домам:\n"Ура! пан Граф!" Ён ўз\'язджаў на двор Мацееў\nУзброены і збройных дзесяць з ім жакеяў.\nПад Графам добры конь, і выгляд Графа панскі:\nНа ім плашч колеру гарэха, італьянскі,\nШырокі, без рукаў, як быццам пакрывала,\nШто цераз плечы стройна долу ападала.\nПяро на капялюшыку тырчэла ззаду.\nКрутнуўся Граф і шпагай прывітаў нараду.\n \n"Ура! пан Граф!- ускрыкнулі,- з ім жыць, змагацца!"\nТут з хаты сталі ўсе праз вокны прыглядацца\nІ ўслед за Ключнікам на выхад прабірацца.\nГервазы выйшаў, сход за ім услед таўпіўся.\nА Мацек, выгнаўшы апошніх, зашчапіўся\nI, глянуўшы ў акно, сказаў: "Дурніцы!"\n \nТым часам шляхта каля Графа мітусіцца,\nІ ўсе ў карчму ідуць. Гервазага наказу\nТры вяжуць паясы ад кунтушаў і зразу\nНа іх са склепа цягнуць бочкі для народу:\nГарэлкі бочку, бочку піва, бочку мёда.\nВымаюць шпунты, з шумам рвуцца тры крыніцы:\nАдна гарыць агнём, другая серабрыцца,\nЖаўцее трэцяя - вясёлкаю іграюць\nІ звонка ў розных сто начынняў ападаюць.\nІ шляхта з Графам п\'е, балюе, весяліцца,\nЎзнімае тосты і крычыць: "Граміць Сапліцаў!"\n \nА Янкель вышмыгнуў цішком. Таксама\nХацеў зрабіць і Прус, ён быў ужо за брамай,\nДы шляхта згледзела і - ў крык, што здрадзіў.\nМіцкевіч аддзяліўся, не крычаў, не радзіў,\nАле відаць па міне, што задумаў штосьці,\nДык з шаблямі - к яму! Ён ад усіх у злосці\nБароніцца, ўжо ранены, прыпёрты к плоту,\nДы за яго ўступіўся Зан і тры Чачоты.\nРазнялі хутка ўсіх, ды ў часе той разрухі\nДвух ранілі ў руку, адзін дастаў па вуху.\nСядаць на коней пачалі.\n \nГраф і Гервазы\nНаводзяць лад, узбройваюць, даюць наказы.\nНарэшце хваляй, што не ў сілах запыніцца,\nЎсе скачуць з крыкамі: "Гайда граміць Сапліцаў!"\n\n	<b>Кніга восьмая. Наезд</b>\n\nМаўклівы, ціхі час бывае перад бурай,\nКалі на небе хмара ўздыбіцца панура,\nНа месцы стане, змусіць ветры запыніцца\nІ свет пачне абводзіць вокам бліскавіцаў,\nКаб вызначыць, куды прарвацца можна з громам,-\nЗацішак гэткі быў над Сапліцоўскім домам.\nЯк быццам прадчуванняў жудасных цяжары\nСамкнулі вусны ўсім, цягнулі ўсіх на мары.\n \nПасля вячэры сам Суддзя і госці са святліцаў\nНа двор выходзяць пагуляць, ахаладзіцца.\nРасселіся па прызбах, высланых травою,\nАле ўсе сумныя сягоння, без настрою\nГлядзяць на неба, што як быццам прыбліжацца,\nЦясніцца стала, да зямлі збліжацца\nІ разам з ёю пад заслонай змроку цёмнай,\nЯк закаханыя, ўжо шэпчуцца таёмна,\nСвае пачуцці выражаючы ва ўздыхах,\nУ шэптах, шумах, словах здушаных і ціхіх,\nЯкія твораць вечара канцэрт вялікі.\n \nВось з-пад страхі пранесліся начніцы крыкі,\nШапнулі лёгкім крыллем кажаны ў палёце\nНа дом, дзе шыбы ззялі ў светлай пазалоце.\nА бліжай сёстры кажаноў - цьмы ўюцца роем\nНад белай вопраткай жанчын і з неспакоем\nАб Зосін тварык б\'юцца, ёй больш дакучаюць,\nБо вочкі ясныя за свечкі дзве прымаюць.\nА хмара машкары, склубіўшыся ў паветры,\nГармонікай пяе і круціцца на ветры.\nІ вуха Зосі ловіць з гукаў бльгганіны\nАкорды мух і тон фальшывы камарыны.\n \nУ полі пачынаецца канцэрт вялікі\nВось строіць інструменты скончылі музыкі,\nАзваўся тройчы драч у лузе, і тым часам\nЯму уторьвць стаў брыдун з балота басам,\nА бакасы, угору вырваўшыся, ўюцца\nІ бэкаюць, як быццам аб бубенец б\'юцца.\n \nЎ фінал мушыных шумаў, гоман птушак, здалі\nСтавы два хорам здвоеным вось заспявалі,\nНібы каўказскія чароўныя азёры,\nШто ўдзень маўчаць, а ўноч вядуць перагаворы.\nАдзін стаў, што быў ясны, з берагам пясчаным,\nБлакітнымі грудзьмі даў тон усхваляваны,\nДругі, што з дном быў цёмным і абліччам мутным,\nЯму адказваў крыкам жаласным, магутным.\nУ абодвух тых ставах спявалі жабы зважна,\nТо сола перарывіста, то ў хор працяжна.\nАдзін фарціссіма пяе, другі сціхае,\nТой быццам чымсь абураны, другі ўздыхае.\nТак размаўлялі два ставы з сабой праз поле,\nЯк быццам арфы дзве чароўныя Эола.\n \nА змрок гусцеў, і толькі недзе каля рэчкі\nЎ лазе блішчэлі вочы воўчыя, як свечкі.\nДалей на краявіду сцесненым палетку\nАгні начлежнікаў там-сям блішчэлі зрэдку.\nВось месяц запаліў свой факел серабрысты\nІ асвяціў зямлю, і купал неба чысты.\nЯны, адслоненыя з цемры ў палавіне,\nДрамалі, быццам з жонкай муж; а той хвіліне\nШчасліва неба сіняе ў абдымкі брала\nЗямлю, што грудзі ў блісках месяца купала.\n \nВось зорка супроць месяца адна, другая\nБліснула, вось іх тысяча, мільён міргае.\nКастор з Палюксам, два браты перш заяснелі -\nСлавяне іх празвалі Леле і Палеле,\nА ў нас сяляне іншае імя ім далі:\nКаронай і Літвой назваць іх пажадалі\n \nДалей Вагі нябеснае дзве шалі ззяюць;\nНа той вазе сам Бог (старыя гэтак баюць)\nЗямлю адважваў, а за ёй і ўсе планеты\nТады, калі ствараў і будаваў сусветы.\nПасля павесіў з золата вагу на небе,\nКаб людзі пераняць змаглі яе ў патрэбе.\n \nНа поўначы іскрыцца зорным кругам С і т а\nЦераз яго (як кажуць) Бог прасеяў жьгга,\nКалі яго пасыпаў праайцу Адаму,\nПрагнанаму з гароду райскага за браму.\n \nА там Давідаў воз скіроўвае свой дышаль\nУ бок палярнай зоркі, што яснее вышай.\nСтарыя літвіны пра той рыдван гадаюць,\nНібы няправільна яго так называюць,\nБо не Давідаў гэта воз, а воз злых духаў.\nНа ім Люцыпар, калі Бога не паслухаў,\nДык млечным шляхам рваўся ўжо ў нябёс парогі,\nДы Міхаіл спыніў яго і збіў з дарогі,\nІ воз той паміж зор зламаны кавыляе -\nМіхал-Архангел напраўляць не дазваляе.\n \nІ ведама таксама між старых літвінаў\n(А звесткі тыя нейкі рабін ім пакінуў),\nШто той даўжэзны Цмок між знакаў Задыяку,\nПакручаста віецца паміж зорак маку,\nЯкі для астраномаў Вужам выдаецца,\nНе вуж, а рыба. Што Левіятан завецца.\nЖыла яна ў марах, але пасля патопу\nЗатхнулася на сушы ад вод недахопу.\nДык дзеля памяткі, ўсяму на дзіва свету,\nРазвесілі анёлы ў небе тушу гэту.\nТак і ў касцёле Мірскім ксёндз каля арганаў\nПавесіў косці выкапнёвых веліканаў.\n \nГісторыі такія, што з апавядання\nЦі з кніжак знаў, расказваў Войскі ў час змяркання,\nХоць вечарам слабы зрок быў ужо ў старога,\nШто ў акулярах на\'т не бачыў ён нічога,\nДы знаў на памяць зор найменні, іх напрамкі\nІ ў небе пальцам крэсліў іх шляхі і рамкі.\n \nЛедзь слухалі яго і не звярталі ўвагі\nАні на Сіта, ні на Цмока , ні на Вагу,\nБо сёння сцягвае і думкі ўсіх, і вочы\nГосць новы, выплыўшы нядаўна з цемры ночы:\nКамета, што ляцела праз нябёс абшары\nНа поўнач з захаду, накшталт чырвонай хмары.\nКрывавым вокам на той воз яна глядзела,\nЯк быццам падмяніць Люцыпара хацела:\nКасу адкінула і, неба болей трэці\nАбльггаўшы, цягнула зоркі, нібы ў сеці,\nКудысьці у бясконцыя нябёс прасторы,\nЎ напрамак, дзе палярныя мігаюць зоры.\n \nСа страхам павяртаў народ на неба вочы\nІ паглядаў на тыя цуды кожнай ночы,\nВарожачы нядобрае з прыкмет шматлікіх\nI чуючы прадвесце зла ў птушыных крыках,\nБо птушкі часта хмарай пустыры ўкрывалі,\nВастрылі дзюбы, быццам трупаў шмат чакалі.\nЗаўважана, што і сабакі землю рылі\nI, быццам чуючы бяду, працягла вылі\nНа голад ці вайну. На могілках ля бору\nРаз леснікі заўважьыі жанчыну мору,\nШто йшла, вышэйшая за лес, паходкай жвавай\nІ хусткаю размахвала вакол крывавай.\n \nЦівун казаў пра гэта, стоячы пры плоце,\nПрынёсшы справаздачы пану аб рабоце.\nШаптаў аб тым і пісар нешта аканому.\n \nДы Падкаморы, што сядзеў на прызбе дому,\nСпыніў размовы, захацеў сам мовіць штосьці,\nБо табакеркі бляск заўважылі ўсе госці\n(Яна ўся з золата, з брыльянтамі аправа,\nЎнутры яе партрэт манарха Станіслава),\nДык пазваніў па ёй, нюхнуў і мовіў: "Пане\nТадэвуш, ваша гэтае апавяданне\nПра зоркі, толькі рэха чутага у школе,\nА прасцякі пра цуды ведаюць шмат болей.\nІ я вучыўся астраноміі ці мала\nУ Вільні, дзе Пузыніна ахвяравала\n \nДаход з сяла свайго у дзвесце душ халопаў\nНа закуп розных шкел і тэлескопаў.\nКсёндз Пачабут быў астраномам там год колькі\nІ рэктарам у акадэміі, ды толькі\nЗ той кафедрай чамусьці хутка разлучыўся\nІ зноў у келлі манастырскай зачыніўся,\nДзе і памёр. Знаёмы мне і пан Снядэцкі,\nРазумны вельмі чалавек быў, хоць і свецкі.\nДык вось жа астраномы гэтак на камету\nГлядзяць, як нашыя мяшчане на карэту;\nВядома ім, што скіравалася ў сталіцу\nЦі выязджае з горада дзесь за граніцу,\nА хто ў ёй ехаў і пра што там размаўлялі,\nЦі пасланца з вайной, ці з мірам пасылалі,\nТаго не знаюць. У мае, я помню часы,\nКалі Бранецкі ехаў у карэце ў Яссы,\nТо ўслед цягнуўся за ганебнай той карэтай\nТаргавічанаў хвост, як тут вось за каметай.\nНарод, хоць не мяшаўся ў панскія нарады,\\nЗгадаў адразу, што той хвост быў знакам здрады.\nЧуваць, мятлы імя ён гэтай даў камеце\nІ кажа, што мільён яна загорне ў смецце".\n \nТады сказаў з паклонам Войскі: "Праўда гэта,\nПан Падкаморы, мне напомніла камета,\nШто ў нас расказвалі і, на астатак,\nШто бачыў сам тады, як меў гадоў з дзесятак.\nПанцэрнага палка паручнік, пан Сапега\nСпыніўся, помню я, у нас дзеля начлега,\nТой самы, што пасля быў маршалам дзяржаўным,\nА потым канцлерам Літвы дагэтуль слаўным,\nЁн жыў сто дзесяць год; пад Вену ў часы Яна\nХадзіў ён з войскам Ябланоўскага, гетмана.\nВось ён расказваў нам, што перад тою справай,\nЯкую Ян закончыў з гэтакаю славай,\nКалі сам нунцый выпраўляў яго ў дарогу,\nА пасланец аўстрыйскі цалаваў у ногу,\nЯк стрэмя падаваў (пасол граф Вільчэк зваўся):\n"Што гэта робіцца?"- кароль спытаўся.\nГлядзяць, аж над галовамі ляціць камета\nТым шляхам, дзе ступала войска Магамета,\nЗ усходу ды на захад. І ксёндз Бартахоўскі\nУ панегірыку на той трыумф кракоўскі,\nПад назвай "Orientis Fulmen", піша многа\nАб той камеце. Ды чытаў я апроч тога\nЎ "Яніне" - кніжцы, дзе разгледжана старанна\nКампанія уся - паход пад Вену Яна.\nТам намалёваны і сцягі Магамета,\nI гэткая ж, як бачым мы цяпер, камета".\n \n"Амінь,- сказаў Судцзя,- я варажбу вашэці\nПрымаю. Хай з зарой к нам з\'явіцца Ян Трэці!\nНа захадзе вялікі ёсць герой, быць можа,\nЁн за каметай прыйдзе к нам. Дай гэта, Божа!"\n \nНа гэта мовіў Войскі голасам спакойным:\n"Камета часам спрэчкі значыць, часам войны.\nНе добра, што стаіць яна над Сапліцовам,\nБо, можа, нашым пагражае што галовам.\nУчора спрэчак, звад у нас бьгао даволі\nСпярша на паляванні, потым у застоллі.\nПан Рэент паспрачаўся з Асасорам зрання,\nА вечарам ізноў паўстала замяшанне:\nПрыйшлося за мядзведзя скуру пасварыцца.\nЯ ведаю, што змусіў бы іх памірыцца,\nКалі б не трэ\' было з расказам запыніцца.\nХацеў я расказаць выпадак вам цікавы,\nПадобны да падзеі з нашае аблавы,\nШто здарыўся з людзьмі не так далёкіх часаў,\nРайтанам і нямецкім князем фон Дынасаў.\nВыпадак быў такі:\n \nПан генерал падольскіх\nЗямель, праездам да сваіх маёнткаў польскіх\nЦі, можа, едучы на сейм які ў Варшаву,\nДарогай к шляхце заязджаў, то на забаву,\nТо так - ддя папулярнасці. Прыбыў і к пану,\nЦяпер ужо святое памяці, Райтану,\nЯкі пазней паслом наваградскім з\'яўляўся,\nТой, у якога я з маленства гадаваўся.\nЗ прычыны гасцявання князя генерала\nРайтан зазваў гасцей. Іх прыбыло нямала.\nБыў і тэатр (князь генерал любіў тэатры);\nДык феерверк даў Кашыц, што жыве у Ятры,\nТанцораў Тызенгаўз прыслаў. Агінскі даў музыкаў,\nА Солтан дзятлаўскі капэлію паклікаў.\nНаладжаны былі шыкоўныя забавы\nЎ двары, а па лясах вялікія аблавы.\nВядома кожнаму, не толькі самым блізкім,\nШто хоць яны з крыві Ягайлаў, Чартарьгскім\nЗ вякоў не вельмі да спадобы паляванне -\nНе тое, каб з ляноты, а ад выхавання\nI ад замежных густаў. Дык і генерала\nБольш кніга, чым сабакі і лясы, займала,\nДы й каля дам не мала ён збіваў абцасаў.\n \nУ свіце князя быў нямецкі князь Дынасаў,\nЯкі нібыта ў афрыканскай пушчы дзікай\nСтарога тыгра закалоў звычайнай пікай,\nКалі аднойчы быў між неграў пасяліўся.\nА потым тым выпадкам вельмі ўсім хваліўся.\nУ нас хадзілі на дзікоў у тую пору,\nРэйтан раз забіў агромную мацёру\nЗ вялікай небяспекай, падпусціўшы блізка.\nУсе дзівіліся, хвалілі, а нямчыска,\nТой князь Дынасаў, пахвалы зусім не слухаў,\nПахаджваў толькі і пад нос сабе ўсё дзьмухаў,\nШто трапны стрэл даказвае мо смеласць вока,\nА зброя белая - і рук. стаў шырока\nІзноў пра Лівію разводзіць небьыіцы\nІ ўсё тым самым тыграм без канца хваліцца.\nПан Рэйтан дык аж трохі зазлаваўся,\nПа шаблі жыва стукнуўшы, так адазваўся:\n"Мой князь! Хто ўмее глянуць смела, б\'ецца смела!\nВарт тыгра дзік, за зброю ж трэба брацца ўмела!"\nІ распачаўся дыялог між імі жвавы\nАжно князь генерал тут умяшаўся ў справы,\nФранцузскай мовай іх змірыў. Сказаць даволі,\nШто згода іх была, як попел на вуголлі;\nРэйтан прыняў да сэрца справу і пасля той згоды\nНавучку немцу даць чакаў адно нагоды.\nНазаўтра ледзь жыццём не аплаціў выпадку\nТаго, а як было, скажу ўсё па парадку".\n \nТут Войскі замаўчаў і з мінай абыякай\nДа Падкаморага звярнуўся за табакай,\nЧас доўгі нюхаў, не канчаў апавядання,\nЦікавасць разбудзіць паставіўіпы заданне.\nУрэшце пачынаў, ды зноў перапынілі\nРасказ, а ўсе ж за ім з цікавасцю сачылі!\nК Суддзі з\'явіўся пасланец. Пачулі госці,\nШто ў пільнай справе да яго прыехаў хтосьці.\nСуддзя з усімі хутка нанач развітаўся.\nПраз момант і з гасцей ніхто ўжо не застаўся -\nПайшлі ўсе спаць, хто ў дом, хто ў сена закапацца.\nСуддзя ішоў са спозненым гасцём спаткацца.\n \nУсе ўжо спяць - Тадэвуш круціцца у сенях\nЛя дзядзькавых дзвярэй у змрочных шэрых ценях.\nЯго сюды прыводзіць важнае пьгганне,\nЯкое трэба вырашыць без адкладання.\nСуддзя на ключ замкнуўся, з некім размаўляе,\nТадэвуш ўсё чакае, вушы настаўляе.\n \nПерш чуе, быццам плач, дык, не крануўшы клямак,\nПраз шчыліну замка глядзіць у той напрамак\nІ бачыць дзіва! Робак і Суддзя стаялі\nЎ абдымках на каленях у слязах і ў жалі.\nКсёндз Робак з плачам рукі цалаваў Суддзёвы,\nА пан Суддзя туліўся да яго без слова.\nПасля даўгой хвіліны плачу і маўчання\nСказаў ксёндз Робак ціха, як на развітанне:\n \n"Брат, знае Бог, што я захоўваў таямніцы,\nЯкія абяцаў за грэх. Не час хваліцца,\nШто Богу і радзіме ўсе аддаў я годы,\nНіякай не шукаючы узнагароды.\nЯ жыў дагэтуль і хацеў памерці бернардынам,\nСхаваўшы прозвішча за манастырскім тынам,\nНе думаў адкрывацца прад табой, ні сынам,\nХоць ксёндз правінцыял і даў мне пазваленне\nЗрабіць in articulo mortis аб\'яўленне.\n \nХто знае, ці жыў буду і на чым там стане\nУ Дабрыне! Брат! вялікае там замяшанне!\nФранцуз яшчэ далёка, доўга давядзецца\nЯго чакаць, а шляхта, пэўне, не дажджэцца!\nМагчыма, я з паўстаннем лішне завіхаўся!\nВось дрэнна зразумелі! Ключнік умяшаўся!\nІ гэты дурань Граф панёсся ў бок Дабрына,\nНе мог яго я папярэдзіць, ёсць прычына:\nСтары Мацей мяне пазнаў, няхай адкрые,\nЗ Сцізорыкам мая не размінецца шыя!\nНічога Ключніка не спыніць! Не баюся смерці,\nДы гэткае здарэнне план наш можа сцерці.\n \nЯ там быць мушу! Мушу знаць усе падзеі,\nХоць прыйдзецца мо згінуць; шляхта там шалее.\nЗдароў будзь, наймілейшы брат! Спяшацца мушу.\nКалі загіну, за маю маліся душу.\nУ выпадку вайны, табе ўся таямніца\nАдкрыта, помні справу і што ты Сапліца!"\n \nТут слёзы сцёр, каптур паправіў, зашпіліўся,\nАдставіў аканіцу, ў сад з акна спусціўся,\nІ з бьггнасці яго не засталося знакаў.\nСуддзя, застаўшыся адзін, сядзеў і плакаў.\n \nТадэвуш, пачакаўшы трошкі, ўсе ж рашыўся:\nПастукаў, увайшоў і нізка пакланіўся.\n"Прабачце, дзядзечка,- сказаў,- я ў вас дзён колькі\nПабыў. Час гэты здаўся мне хвілінай толькі,\nНе меў калі нацешыцца я й домам родным,\nЯк выезд мой адгэтуль стаўся неабходньм.\nЯ змушан вас пакінуць зараз, неадкладна:\nМы Графа вызвалі, вы ж знаеце дакладна,\nШто паядынкі забаронены ў нас строга,\nАле мяне стрымаць не можа ўжо нічога,\nПайду да Княжаства Варшаўскага граніцаў.\nГраф, хоць фанфарон, не зможа не з\'явіцца\nНа месца, што ва ўмовах мы паставім,\nДык там сустрэнемся і ўсё, як трэба, справім.\nПасля, яго ўкараўшы, калі Бог паможа,\nДа браццяў за Ласосну ўдасца трапіць, можа.\nЯ чуў, што бацька мне тастамантам назначыў\nСлужыць у войску, ды хтось гэта перайначыў"\n \n"Тадэвушак,- сказаў Суддзя,- ці ты купаны\nЎ вадзе гарачай, ці так круціш, як ліс гнаны,\nШто думае хвастом пушыстым засланіцца?\nМы выклікалі Графа, згодзен, трэба біцца.\nАле сягоння ехаць? Як? якой нагоды?\nЁсць звычай перш сяброў слаць, дабівацца згоды\nПрад паядынкам. Граф адумацца\'шчэ можа,\nПерапрасіць, дьпс што спяшацца ў падарожжа?\nА можа, іншая цябе ўкусіла муха?\nКажы, як ёсць, нашто такая завітуха?\nЯ дзядзька твой. І я меў сэрца маладое,\nКажы (і гладзіў твар яго сваёй рукою).\nМаё мне прадчуванне раптам падказала,\nШто з дамамі ў цябе штось склалася няўдала.\nЗа дам бяруцца зараз хутка, проста дзіва!\nНу раскажы, Тадэвушак, мне ўсё праўдзіва".\n"Яно,- сказаў Тадэвуш,- праўда, ёсць прычыны\nДругія, дзядзя дарагі, мае тут віны!\nПамылка! Што ж, няшчасце! Ў чым тут прызнавацца?\nНе, дзядзя, ў Сапліцове нельга мне застацца.\nАх, мілы дзядзечка! На вашае пытанне\nСкажу, што выехаць мне трэ\' без адкладання".\n \n"Га!- мовіў дзядзька,- дык любоўныя тут справы,\nЯ бачыў, што ты ўчора не крануў на\'т стравы\nІ скоса углядаўся на адну дзяўчынку;\nЯна штось кіслую таксама мела мінку.\nЯ знаю вашы глупствы: хай падлеткаў пара\nУлюбіцца, то ў іх капа згрызотаў зараз!\nТо цешацца, то ходзяць, быццам у няшчасці,\nСтараюцца са словам з\'едлівым напасці,\nТо па кутах стаяць, не размаўляюць болей,\nА нават уцякаюць ад людзей на поле.\nКалі і ў вас чаргуецца любоў і звада,\nДык пацярпіце толькі - ёсць на гэта рада,\nЯ на сябе бяру прывесці вас да згоды.\nПрайшоў і я ўсё гэта ў маладыя годы.\n \nСкажы мне праўду ўсю, дык можа што дарадзім\nУдвух і, разабраўшыся, усё наладзім".\nТадэвуш сарамліва мовіў: "Давялося\n(Тут цалаваў руку Суддзі) сказаць, што Зося,\nНу, ваша выхаванка, дарагой мне стала,\nХоць я яе яшчэ і бачыў вельмі мала,\nА мне ўсе навакол гудуць без перастанку,\nШто ў жоны выбралі вы мне Падкамаранку.\nНе можа жонкаю маёй быць панна Ружа,\nКалі я Зосю гэту так кахаю дужа.\nНячэсна, любячы адну, з другой жаніцца.\nЧас вылечыць мяне, тут нельга мне спыніцца".\n \n"Дзіўлюся,- мовіў дзядзька,- што вам да спадобы,\nКахаючы, ўцякаць ад мілае асобы!\nНу добра, што прызнаўся, а то даў бы маху,\nПаехаўшы ад нас. Дык вось пазбудзься страху:\nЯ Зосю сватаю табе - скачы з уцехі!"\n \nТадэвуш мовіў: "Вам я ўдзячны, ды памехі\nУсё ж ёсць. Вы - бацькам для мяне і дабрадзеем,\nДы не паможа ўжо нішто, канец надзеям!\nБо пані Талімэна не аддасць мне Зосі".\n"Папросім",- мовіў дзядзька.\n \n"Не, яе не ўпросім!\nСказаў Тадэвуш жвава,- надарма чаканне,\nЯ, дзядзя, выехаць павінен заўтра зрання.\nПрашу благаславення вашага ў дарогу,\nА там у Княстве я ў сяброў знайду падмогу".\n \nСуддзя, вус круцячы, гаядзеў на хлопца гнеўна:\n"Дык так ты мне і сэрца адкрываў, напэўна?\nПерш паядынак, а пасля ў яго каханне\nІ выезд гэты. Ой, тут бачу махляванне!\nМне ўжо казалі, я твае праверыў крокі!\nТы - баламут і пуставей, і лгун ты недалёкі!\nА ну, расказвай, дзе надоечы бадзяўся,\nШто ты ў двары учора вынюхаць стараўся?\nГлядзі, Тадэвуш! Збаламучана мо Зося\nТабой, і ты ўцякаеш, дык, малакасосе,\nТабе не ўдасца гэта - хай і без кахання\nЎсё роўна Зося жонкаю тваёю стане,\nА не, дык - бізуна, і заўтра, неадкладна!\nЁн аб пачуццях мне яшчэ пляце няскладна!\nТы - лгун! А-фэ! Яшчэ я з гэтай калатушы\nЗраблю і следства! Я натру табе йшчэ вушы!\nСягоння клопатаў я меў і так даволі,\nСпаць не даеш, мне галава трашчыць ад болю.\nІ ты йдзі спаць!" тут на дзверы пальцам тыкаў\nІ распранацца Вознага ў пакой паклікаў.\nТадэвуш выйшаў, не сказаўшы больш ні слова.\nДушу яго кранула дзядзькава прамова.\nАблаян ўпершыню так востра! Аж здзівіўся\nПраўдзівасці ўсіх закідаў і прыпыніўся:\nЯк быць, калі да Зосі дойдзе гэта сцэна?\nПрасіць рукі? А што тут скажа Талімэна?\nАдзіны выхад - гэта месца перамена.\nЎ задуме гэткай ледзь зрабіў мо крокаў пару,\nЯк штось зайшло дарогу. Глянуў - бачыць мару\nУся у белым, тонкай выдала, худою,\nПлыла к яму з настаўленай здалёк рукою,\nЯкую серабрыў бляск месяца ледзь значны,\nI, падышоўшы, ціха енкнула: "Няўдзячны!\nШукаў ты позірку майго і ўжо ўцякаеш,\nРазмоў шукаў, а зараз вушы затыкаеш!\nСкажы мне, ў чым жа гэткіх перамен прычына?\nТак мне і трэба! Знала я, хто ты,- мужчына!\nНе знаючы какецтва, я не стала мучыць\nЦябе і ашчаслівіла. Як гэта вучыць!\nТрыумф над мяккім сэрцам вельмі лёгкім здаўся,\nТы - бессардэчны, і з мяне ты насмяяўся!\nТакою страшнаю навучаная спробай,\nЯ пагарджаю, больш чым ты, сваёй асобай!"\n \n"Дальбог, не цвёрдае,- сказаў ён,- сэрца маю,\nТабой жа, Талімэна, я не пагарджаю,\nАле ты ўзваж сама: за намі сочаць зорка,\nЦі можна так адкрыта? Вынікне гаворка,\nДы і грахом з\'яўляецца такая ўцеха".\n \n"Грахом!- сказала Талімэна з горкім смехам,-\nНявінненькі! Ягнятка! Я хоць і жанчына,\nЗусім аб тым не дбаю. Гэта не прычына!\nНяхай сабе і ўсё адкрыюць, хай зняславяць!\nА ты ж мужчына! Вам яшчэ ў заслугу ставяць,\nКалі вы маеце каханак дзесяць зразу".\n \nТут стала плакаць: "Кінуць здумаў? Так адразу?"\n"Падумай, што сказаў бы свет аб чалавеку,-\nСказаў Тадэвуш,- пгго ў такім, як я вось, веку\nЗдаровы дома жыў, каханы і вясёлы,\nКалі жанатыя кідаюць сем\'і, сёлы\nІ прабіраюцца у войска праз граніцу.\nКаб нават я й хацеў, дык не магу спыніцца:\nМне бацька перад смерцю загадаў ваенным\nАддацца справам. Той загад яго бяззменны,\nДык заўтра еду, я прыняў ужо рашэнне,\nДальбог, няма што думаць аб яго адмене".\n"Я не хачу быць перашкодай на дарозе\nТваёй да шчасця й славы,- мовіла ў знямозе.-\nТы стрэнешся з каханкай, можа, больш прыгожай,\nБольш вартаю кахання, багацейшай, можа!\nДы толькі мне для ўцехі перад раставаннем\nСкажы, што пачуццё тваё было каханнем,\nНе жартам, ні распустай, што нявіннасць губіць.\nХачу пачуць яшчэ: мяне Тадэвуш любіць!\nХачу пачуць "люблю" яшчэ хоць раз адзіны\nІ ў сэрцы захаваць шчаслівыя гадзіны.\nЛягчэй прабачыць будзе, хоць цябе і страчу,\nЎсё ж будзе мне ўспамін…" ўздрыгвала ад плачу.\nТадэвуш, бачачы, што плача і галосіць\nЖанчына і адно такой драбніцы просіць,\nУзрушыўся, праняў яго і жаль, і літасць.\nІ каб праверыў зараз дум і сэрца скрытасць,\nДык, можа, і не мог бы даць сабе адказу,\nКахаў яе ці не. Дык і прамовіў зразу:\n"Дальбог жа, Талімэна, каб я мёртвым стаўся,\nКалі не праўда, што ў цябе я закахаўся.\nЗ табой прабавілі мы час такі кароткі,\nДы быў ён гэткі мілы, гэтакі салодкі!\nІ доўга-доўга. Покуль сэрцу біцца.\nЯ пра цябе, дальбог жа, не змагу забыцца".\n \nТут Талімэна скочыла яму на шыю:\n"Я так і думала! Ты любіш, дык не скрыю,\nШто без цябе я ўраз пакончыла б з сабою.\nО, дарагі! Мы не расстанемся з табою!\nЯ сэрца аддала табе, аддам багацце,\nПайду з табой усюды, на\'т у беднай хаце\nЗ табой шчаслівай буду! ў пустыні дзікай\nМы створым рай любоўю нашаю вялікай!"\n \nТадэвуш вырваўся з яе абдымкаў сілай.\n"Як што? куды?- спьггаў,- што ты нагаварыла?\nТы за салдатам думаеш услед цягацца?\nЦі маеш розум?" "Дык жа мы маглі б пабрацца" -\nСказала Талімэна. "Не, ніколі! Што ты?-\nТадэвуш крыкнуў.- У мяне няма ахвоты\nЖаніцца ні кахаць, бо справа ёсць другая!\nПадумай толькі, супакойся, дарагая!\nТабе я ўдзячны, але нельга мне жаніцца.\nКахаймася здалёк. Старайся з тым змірыцца,\nШто я застацца не магу, што ехаць мушу.\nБывай здарова, Талімэна! Заўтра рушу".\n \nСказаў, насунуў капялюш, стараўся бокам\nПрайсці, ды тут яна яго стрымала зрокам\nІ тварам, як мядузы галавой. Застацца\nПавінен быў і да яе стаў прыглядацца.\nЗбялелая стаяла ўжо амаль без духу!\nАж вось руку наставіла ў раптоўным руху,\nДва пальцы натапырыўшы яму у вочы:\n"Я так і знала!- выкрыкнула з цемры ночы.-\nТы з сэрцам яшчаркі, а твой язык - джыгала!\nНяхай я Рэенту і Графу "не" сказала,\nА ты зламаў мяне і кінуў сіратою,\nНічога! Ты ж мужчына і з душой пустою,\nДык так, як і ўсе іншыя, да здрадаў звычны,\nАле не знала я, што лгун ты злоязычны!\nЯ пад дзвярыма дзядзькі чула ўсё дакладна.\nДык ты на гэта дзіцянё, на Зосю здрадна\nПалюеш! Дык табе адной ахвяры мала!\n \nДуша твая другой каля яе шукала!\nБяжы! Праклён мой пойдзе за табою ўсюды,\nЦі заставайся, я твае адкрыю бруды!\nТваім махлярствам больш не будзе ўжо спажывы!\nПрэч! Грэбую табой! Ты подлы і ілжывы!"\n \nАд гэтакай абразы, што век не забыцца,\nЯкой ніводзін не пачуў яшчэ Сапліца,\nТадэвуш пабялеў, як паступіць, не знае,\nДы ў злосці, тупнуўшы нагой, гукнуў: "Дурная!"\nПайшоў, ды слова "подлы" рэха паўтарыла\nУ сэрцы. Ўздрыгануўся - так было няміла.\nАдчуў, што крыўду учыніў ён Талімэне,\nДакорамі ў душы азвалася сумленне,\nАле й яна яму цяпер здалася горам!\nПра Зосю, ах! было падумаць нават сорам,\nБо Зося гэткай мілаю была, прыгожай\nІ хутка жонкаю яго магла б быць, можа,\nКаб не ўплятаў яго злы дух у грэх за грэхам,\nЗ маны ў ману, пакуль не кінуў вось са смехам.\nАблаян, зненавіджаны, за дзён тых пару\nЖыццё ўсё змарнаваў. Адчуў і грэх, і кару.\nУ бурах дум, як быццам якар супачынку,\nУзбліснуў раптам успамін аб паядынку:\n"Забіць трэ\' лотру Графа!- ўецца думка злая.-\nЗагінуць або помсціць!" А за што - не знае.\nІ гэты гнеў так, як заняўся, ў момант вока\nІ выветраў. Зноў жаль працяў душу глыбока.\nСтаў думаць: "Дык калі праўдзіва спасцярога,\nШто Граф і Зося падружылі ўжо нямнога,\nТады што? Граф мо ў Зосю закаханы дужа,\nЯна мо любіць, выбярэ яго за мужа!\n-Якое ж права маю я між іх мяшацца,\nЗламаць іх шчасце, не дазволіць ім пабрацца?"\n \nУ роспачы не ведаў, як грахі зацерці.\nУцякаць? Куды? Хіба ў абдымкі смерці!\n \nБег на ставы, што пазіралі з траў гушчару.\nСтрымаўся над балоцістым і зрок маркотны\nТапіў у цёмных водах, а той пах балотны\nУцягваў поўнымі грудзьмі, адкрыўшы вусны,\nТаму што самагубства замысел спакусны\nЎ ім спеў. Ён у мазгоў шалёным завароце\nАдчуў жаданне утапіцца ў тым балоце.\n \nДык Талімэна, ўбачыўшы па ўспышцы дзікай\nЯго адчай, хоць і ў злабе бьыа вялікай,\nАдчула страх, што можа быць бяды прычынай,\nБо ўсё ж ткі не благой была яна жанчынай.\nЁй жаль было, што ён ужо другую любіць,\nХацела пакараць, а ўбачыла, што губіць.\nПагналася за ім, аж косы распляліся,\nІ клікала: "Пастой! Любі сабе, жаніся\nЦі едзь, ды толькі стой!" А ён так разагнаўся,\nШто бег далей.і аж над ставам затрымаўся.\nВыпадкам нейкім дзіўным лёсу, па-над ставам\nПамалу ехаў Граф са слуг сваіх атрадам.\nЗахоплены прыгожасцю начы пагоднай,\nЦудоўнаю ставоў гармоніяй падводнай\nТых хораў, што гудзелі арфамі Эола\n(Нідзе такога хору не пачуеш болей),\nСтрымаў каня, бо ўжо не ў памяці ўся справа.\nСтаіць, паставіў вуха, слухае цікава,\nГлядзіць на поле, неба доўга аглядае,\nВідаць, начны пейзаж у думках укладае.\nА від сапраўды быў прыгожы, маляўнічы!\nСтавы два пахілілі да сябе абліччы,\nЯк пара закаханых: правы быў глыбокі\nБез траваў, чысты, гладкі, як дзяўчыны шчокі,\nА левы чуць цямнейшы, як твар маладога,\nЗ загарам і пушком абсыпаны нямнога.\nПяском залочаным свяціўся злёгку правы,\nЯк ясным воласам, а левы кучаравы,\nЛазой наежаны і вербамі чубаты.\nАбодва ж зелені вянком былі абняты.\n \nСціскаюцца, і ўніз адзін ужо прывольна\nСпадае, ды не гіне: ў рова павароты\nНясе на дробных хвалях бліскі пазалоты.\nВада ляціць пластамі, а на кожным пласце\nПа жмені ўзбліскаў месяц рупіцца пакласці.\nСвятло ў канаве ў стужкі дробненькія рвецца,\nА плынь, іх падхапіўшы, знесці ўдаль імкнецца,\nА зверху жменямі бляск месяца кладзецца,\nЯк быццам Свіцязянка, сеўшы на раўніне,\nАдной рукой ваду лье з шклянага начыння,\nДругою з фартушка кідае ў хвалі тыя\nЗачараваных скарбаў пліткі залатыя.\n \nА далей, з рова выбегшы, ручай павольна\nРаскручваецца, льецца па раўніне польнай,\nІ на яго рухомай дробнай лускавіне\nЎздоўж свет месячны дрьгжыць, плыве і гіне.\nЯкраз, як той гівойтас, жмудскі вуж прыгожы,\nШто хоць нібы ляжыць на верасавым ложы,\nПаўзе, бо срэбрам, золатам трымціць патроху,\nПакуль з вачэй не знікне паміж траў і моху,\nТак і струмень хаваўся пад альшын завесу,\nШто небасхіл адзначвалі падобна лесу,\nЎзнімаючыся формай шэрай і няяркай,\nЯк духі, напалову скрьггыя за хмаркай.\nПаміж ставоў над ровам млын стары схаваўся,\nЯк дзед, што закаханых падглядаць сабраўся.\nПадслухаў іх размову, гневаецца, рвецца,\nБалбочучы пагрозы, і ажно трасецца,\nТак млын той раптам страсянуў чалом імшыстым\nІ кулаком крутнуў над ручаём празрыстым.\nСкрыпучае старое закрахтала кола,\nЗглушьша шэпты ўсе і спевы навакола,\nІ Графа разбудзіла.\n \nБачыць Граф, аж збоку\nСтаіць Тадэвуш ля яго непадалёку,\nДык выкрыкнуў: "За зброю!" Скокнулі жакеі\nІ ледзь Тадэвуш змог падумаць пра падзеі,\nУжо яго схапілі, рвуцца ў двор не жартам.\nДвор будзіцца, сабакі ў брэх, у крыкі варта.\nСуддзя бег паўраздзеты: што ўсё гэта значыць?\nПадумаў, што бандьггы, ажно Графа бачыць.\n"Што гэта?"- ўскрыкнуў. Граф мільгнуў узнятай шпагай.\nАле к бяззбройнаму аднёсся ўсё ж з увагай.\n"Сапліца!- крыкнуў,- злосны вораг наш старынны!\nСягоння я цябе за ўсе ўкараю віны.\nСягоння ўсё захопленае вернеш зразу,\nПерш чым табе адпомшчу за сваю абразу!"\n \nСуддзя перажагнаўся: "У Айца і Сына!\nПан Граф! Вы ж нападаеце бандыцкім чынам!\nЯк гэта мірыцца, Граф, з вашым выхаваннем,\nПаходжаннем, значэннем і самапазнаннем?\nНе дамся ў крыўду!" Слугі беглі ўжо Суддзёвы\nХто з кіем, хто са стрэльбай, біцца ўсе гатовы.\nА Войскі, стоячы паводдаль трохі збоку,\nМеў нож у рукаве, а пана Графа ў воку.\n \nХацелі біцца, ды Суддзя тут перашкодзіў:\nДарма змагацца - новы вораг надыходзіў.\nУ вольхах бліснула, і стрэл раздаўся. Потым\nЗагрукаў мост ад конскіх ног за паваротам.\n"Граміць Сапліцу!"- сотня галасоў раўнула.\n"Гервазы там! "- у галаве Суддзі мільгнула.\n"Нічога,- Граф сказаў,- нас будзе зараз болей,\nЗдавайцеся, Суддзя, лепш зразу мне ў няволю!"\nНадбег Асэсар з крыкам: "Арышт за знявагу!\nУ імя імператара, аддай, Граф, шпагу,\nА не - ваенную паклічу дапамогу!\nЯ арыштую вас! Бо хто зайшоў дарогу\nЦі ўночы нападае, вінен, згодна ўказу\nАд…" Граф ударыў плазам цераз твар, і зразу\nАсэсар моўчкі бухнуўся ў траву з ног збіты.\nЎсе думалі, што ранен быў ці мо забіты.\n"Відаць,- сказаў Суддзя,- забойства пачалося!"\nЗавойкалі кругом, а больш за іншых Зося:\nЯна дала, Суддзю абняўшы, крыкам волю,\nНібы яе жыды іголкамі паролі.\nТым часам Талімэна ўбегла паміж коней\nІ к Графу заламаныя ўзняла далоні.\n"На гонар твой!- ускрыкнула ад слёз жалосна,\nЗ распушчанай касою, выгнутая млосна,-\nНа ўсё святое, што ў душы і сэрцы носяць!\nЦі ж нам адмовіце, пан Граф? Вас дамы просяць.\nБязлітасны, перш нас забі рукою ўласнай!"\nІ тут, самлеўшы, ўпала. Скочыў Граф к няшчаснай,\nЗадзіўлены, збянтэжаны такою сцэнай.\n"Ах, панна Зося,- мовіў,- пані Талімэна!\nКрывёй бяззбройных я не спляміў рук ніколі.\nСапліцы, слухайце! Вы ўсе ў мяне ў няволі.\nВось так зрабіў я і ў Італіі далёкай,\nМіж гор Сіцыліі ля скал Бірбанта-рокка:\nЗаняўшы лагер банды, збройных мы пабілі,\nБяззбройных жа ў палон адразу захапілі.\nЯны трыумф мой упрыгожылі прыкметна,\nПасля павесілі мы іх ля спускаў з Этны".\n \nШчасліва здарылася для сям\'і Сапліцаў,\nШто Граф на лепшых конях змог паклапаціцца,\nКаб першаму прыбыць, бо рэшта шляхты ў пыле\nЦягнулася за ім не бліжай як за мілю.\nАтрад жакеяў, што скакаў за ім па-парна,\nАдзінкай быў у значнай меры рэгулярнай,\nА шляхта рухалася так, як хто захоча,\nБыла яна натоўпам вешаць, біць ахвочым.\nГраф часу меў даволі, каб абдумаць справы\nІ бой правесці так, каб быў ён бескрывавы,-\nЗагадвае у доме зачыніць Сапліцаў,\nІ ля дзвярэй з жакеяў варце размясціцца.\n \nАж "Гэй, граміць Сапліцаў!"- рвецца шляхта бурна,\nДвор вокал акружае і займае штурмам,\nБо правадыр забраны, войска паўцякала,\nДы шляхта ўсё йшчэ ў злосці ворага шукала.\nНе ўпушчаныя ў двор, бягуць на фаліварак,\nУ кухню. Толькі ўскочылі, а тут пах скварак,\nАгонь прытушаны і стравы водар свежы\nДы від сабак, што дагрызалі рэшткі ежы,\nМяняе думкі ўсіх, бярэ за сэрцы дзесьці,\nГнеў студзіць і распальвае патрэбу есці.\nНарадай стомленыя, доўгаю яздою,\n"Гэй, есці!"-згоднай закрычалі грамадою.\nА там зноў "піць" пачуўся вокліч, і нарэшце\nКрычаць два хоры: тыя - "піць!" а тыя - "есці!"\nІ голас рэхам рвецца, а куды даходзіць,\nАскому ў вуснах, голад нестрыманы родзіць.\nНа даны з кухні знак, забыта ўміг змаганне,\nІ армія ідзе на фуражыраванне.\n \nУ дзверы да Суддзі Гервазы рваўся ўпарты,\nДы мусіў адступіць, стрыманы графскай вартай.\nА як адпомсціць зброяй стала немагчыма,\nУспомніў пра нашэсця мэты і прычыны.\nЯк чалавек практычны, даў сабе заданне\nЛегальна і фармальна ўвесці ва ўладанне\nСягоння Графа. Вознага вакол шукае,\nЎканцы з дзіры якойсь яго вывалакае,\nСхапіўшы за каўнер, і цягне ўміг на людзі.\nТам, вастрыё Сцізорыка упёршы ў грудзі,\nГаворыць: "Граф вас просіць, паважаны пане,\nЗрабіць аб\'яву - хай усім вядомым стане,\nШто Графу пераходзіць замак, двор Сапліцы\nІ ўся зямля яго па ўсе яе граніцы,\nЯк ёсць, cum gais,boris et graniciebus\nК metonibus, skultetis et omnibus rebus\nEt guibusdam aliis. Так брашы, як знаеш,\nНе прапускай нічога!" "Пан жа розум маеш,\nПан Ключнік,- смела адазваўся ўжо Пратазы,-\nГатоў я выканаць усе бакоў наказы,\nАднак жа праўнай моцы мець не могуць акты,\nУночы вымушаны гвалтам - вось вам факты".\n"Што тут за гвалт?- прамовіў Ключнік.- Далікатна\nЯ вас прашу, калі ж вам цёмна і няздатна,\nДык я Сцізорыкам так красану вашэці,\nШто свет, нібы ў сямі касцёлах, вам засвеціць!"\n \n"Гервазанька,- прамовіў Возны,- што злавацца?\nЯ возны, і не мне у справах разбірацца,\nБо возны толькі абавязак свой спраўляе,\nКалі дыктованае свету аб\'яўляе.\nПасол законаў я, паслоў жа не караюць.\nЧаму ж мяне тады пад вартаю трымаюць?\nЯ мігам акт спішу - ліхтарык прынясіце.\nА зараз аб\'яўляю: больш не гаманіце!"\nI, каб лепш чутным быць, падняўся на бярвенні,\nШто сохлі кучай каля саду ў зацяненні.\nУзлез і знік, як бы яго ўміг вецер здзьмухнуў,\nПачулі толькі ўсе, як у капусту бухнуў,\nПраз момант у каноплях бліснуў шапкай белай,\nШто, нібы голуб, хутка ў цемры праляцела.\nДаў выстрал Конаўка па ёй, ды не пацэліў.\nВось тычкі трэснулі - Пратазы ўжо у хмелі.\n"Я пратастую!"- крыкнуў. Не баяўся болей,\nБо далей меў ён рэчку, луг балотны, поле.\n \nІ за пратэстам тым, што прагучаў, нібыта\nАпошні стрэл гарматны з крэпасці здабытай,\nСпынілася ў Сапліцаве супраціўленне.\nРабунак у двары пачаўся на здзіўленне:\nКрапіцель правяраў аборы засяленне,-\nВала і двух бычкоў між рог здзяліў Крапілам,\nА Брытва горлы ім падрэзваў. Быццам шылам,\nКалоў Шыдэлка кабаноў і парасятак,\nУторкваючы шпагу ім каля лапатак.\nІ птушкі ў небяспецы - вось гусей грамады,\nНашчадкі тых, што ратавалі Рым ад здрады,\nДарэмна гагаюць, іх крык людзей не ўзрушыць.\nЎварваўся Конаўка ў катух, адных з іх душыць,\nДругіх за пояс затыкае, цягне, глушыць.\nНадарма гускі б\'юцца, шыі выгінаюць,\nА гусакі шыпяць і ворага шчыпаюць,\nБяжыць ён цераз двор, акрыты светлым пухам,\nЗусім як несены гусіных крылляў рухам,\nЯк быццам стаў дамавіком - крылатым духам.\n \nРазня ж найбольшая, хоць і найменш там крыку,\nСярод курэй. Іх Сак сцягнуў ужо без ліку,\nПятлёй чапляючы ў падстрэшшы на драбіне.\nТак род шурпатак і чубатак марна гіне,\n \nБо Сак іх душыць і складае труп на трупах\nКурэй, што на пярловых выкармлены крупах.\nО, Сак! Скуль злосці гэтулькі ў табе ўзялося?\nТабе твайго учынку не даруе Зося!\n \nГервазы ўспамінаць пачаў старыя часы:\nЁн, паясы звязаўшы, пограба запасы\nВыцягвае наверх на радасць і на дзіва —\nСівухі бочкі, бочку дубняку і піва.\nАдны з іх адчыняюць, а другія бокам,\nНібы мурашкі, коцяць з крыкамі, з падскокам\nУ замак. Там прадбачыцца начлег, вячэра\nІ штаба графскага галоўная кватэра.\nКладуць сто вогнішчаў. Вакол дыміць, сквярэцца,\nСталы пад мясам гнуцца і гарэлка льецца,\nА шляхта есць і п\'е, пяе, не заціхае.\nАднак паволі той-сёй дрэмле, пазяхае,\nЗа вокам гасне вока, вось ківацца сталі\nI, дзе пілі і елі, там паападалі -\nТой з місай, а той з куфлем ля валовай чвэрці.\nТак перамог і пераможцаў сон, брат смерці.\n\n	<b>Кніга дзевятая. Бітва</b>\n\nА так храплі і гэтакім сном цвёрдым спалі,\nШто іх не будзяць ліхтары, ні бляскі сталі,\nНі людзі, што напалі на безабаронных,\nЯк быццам павукі-касцы на мух паўсонных\nНяхай якая бзыкне, ў той жа міг кат строгі\nСпаўе ёй крыллі павуціннем, звяжа ногі.\n \nА сон шляхоцкі быу цяжэйшы, чым сон мухаў\nНе бзыкае ніхто, ляжаць зусім без духу,\nХоць сіла дужых рук іх брала, несла\nI, як салому, адкідала ўбок і трэсла.\n \nДы Конаўка адзін, якому і ў павеце\nРаўні не знойдзеш пры гарэлцы на банкеце -\nЁн выпіць мог за раз не менш як дзве барылкі\nІ не ківацца, і гуторыць без памылкі,\nТой, хоць і доўга піў, хоць і заснуў глыбока,\nДы знак жыцця даваў, адкрыў нямнога вока\nІ бачыць: што за мара? Два страшныя твары\nСхіляюцца, на кожным з іх вусоў па пары,\nСапуць над ім і к вуснам бліжацца вусамі,\nРукамі ўзмахваюць, ківаюць карпусамі.\nСпалохаўся, хацеў перахрысціцца скрыта,\nДы правая рука ля боку, як прыбіта.\nПарушыў левай, ды дарма. Што гэта, духі\nТак спавілі яго, як бабкі- павітухі?\nСпалохаўся йшчэ больш, дык вока прымыкае,\nЛяжыць, не дыхае - душа з яго ўцякае.\n \nКрапіцель здумаў бараніцца, ды па часе!\nБыў скручаны, ажно вяроўка упілася,\nАле крутнуўся, прыпадняўся да паловы\nI ўпаў на сонных, пакаціўся праз галовы.\nЯк рыба кідаўся па беразе пясчаным\nІ роў, нібы мядзведзь той ад смяротнай раны.\n"Тут здрада!"- роў, і ўслед за ім тым самым складам\nУзнялі крык другія: "Здрада! Гвалт! Тут здрада!"\n \nА крык той далятае з рэхам да той залі,\nДзе Граф, яго жакеі і Гервазы спалі.\nГервазы ўміг прачнуўся, але дарма рвецца:\nТак скручаны з мячом, што нават не кранецца.\nЛюдзей чужых заўважыў ля акна ў прасветах\nУ вопратках зялёных, чорных спрэс кашкетах,\nУзброеных. Адзін са стужкаю з павагай\nКаманду падаваў. Паказваючы шпагай,\nШаптаў: "Вяжы, вяжы!" Жакеі на падлозе\nЛяжаць у путах, Граф сядзіць у беднай позе\nБез пут, але й без зброі. Са штыкамі грозна\nСтаяць над ім удвух. Пазнаў іх, ды запозна!\nАх, маскалі!\n \nЗнаў Ключнік гэткія трывогі,\nНе раз яму ў жыцці вязалі рукі, ногі,\nДы вызваляўся - рваў і путы і вяроўкі,\nБо дужы быў, сакрэты знаў і меў снароўкі.\nЗадумаў моўчкі ратавацца: жмурыць вочы,\nВыцягваецца ўздоўж, нібыта ў сне і ўночы,\nПадцягвае жывот і грудзі, жмецца дужа\nІ раптам корчыцца і дзьмецца накшталт вужа,\nШто хвост і галаву зацягвае ў пярсцёнкі:\nТак стаў Гервазы тоўсты, як спярша быў тонкі.\nВяроўкі падаліся, скрыпнуўшы аб косці,\nАле не лопнулі. Ад сораму і злосці\nКрутнуў Гервазы моўчкі твар крывы ад гневу\nI абыякавы ляжаў, падобны дрэву.\n \nВось бубны вухнулі, уперад зрэдку, потым\nШтораз гусцей грымелі клічам ці зваротам.\nПад той сігнал загад салдаты атрымалі\nЖакеяў з Графам зачыніць пад варту ў залі,\nА шляхту ў двор гнаць, дзе была другая рота.\nДарма злуе Крапіцель, рвецца з тых цянётаў.\n \nА на двары ўжо мітусіліся, гудзелі\nПадгайскія, Грачэхі, Бірбашы, Бяргелі-\nСябры і сваякі Суддзі, што наляцелі\nСа зброяй у руках, пачуўшы аб нападзе,\nТым больш, што век былі з Дабрынскімі у звадзе.\n \nХто змог прывесці з вёсак батальён салдатаў?\nІ хто так хутка засцянкоўцаў тых раскратаў?\nАсэсар? Янкель, можа? Розна гаварылі,\nАднак не ведае ніхто да гэтай хвілі.\n \nІ сонца ўжо ўстае крывава з шэрых ценяў\nІ берагам тупым, пазбаўленым праменняў,\nЗ хмурын сівых, парваных, збітых бесталкова\nВысоўваецца, быццам з горана падкова.\nЎздымаўся вецер, гнаў натоўпы хмар з усходу\nЯны па-над зямлёй плылі, як крыгі лёду,\nІ кожная з тых хмар дождж дробны рассявае,\nА вецер следам сушыць, росы абівае.\nЗа ветрам тым пахмурак зноў ляціць вільготны\nТак дзень уперамежку быў халодны, слотны.\n \nМаёр тым часам загадаў цягнуць бярвенні,\nЯкія сохлі кучаю на прыгуменні,\nУ кожным з іх сякерай дзіры прасякаюць\nІ ў тых калодах ногі шляхты замыкаюць.\nАбодва бервяны ў канцах цвікамі збіты,\nЗмыкаюцца пашчэнкамі сабак сярдзітых.\nВяроўкамі ж мацней салдаты вяжуць рукі\nУ шляхты на плячах, а дзеля большай мукі\nМаёр загад даў зняць з галоў канфедэраткі,\nЗ плячэй плашчы, на\'т кунтушы і тарататкі.\nІ так вось забіякі, стаўшы ўміг рабамі,\nТрасліся і званілі з холаду зубамі,\nБо сыпаў дождж, мачыў зямлю, рабіў балота.\nДарма злуе Крапіцель, рвецца з тых цянётаў.\n \nДарма, што ў згодным шчырым льюцца сугалоссі\nСуддзёвы, Талімэны просьбы і плач Зосі,\nКаб аблягчыць хоць трохі шляхты стан гаротны.\nШто праўда, афіцэр Мікіта Рыкаў, ротны,\nНе кепскі чалавек, не адмаўляўся крута\nАд просьб, ды мусіў слухаць сам маёра Плута.\n \nМаёр жа быў паляк, і родам быў з Дзяровіч,\nІ называўся некалі, чуваць, Плутовіч,\nДы лотрам стаў, перахрысціўся. Так бывае\nЗ палякам, калі ён край родны забывае.\nІ Плут з люлькаю стаяў, у бокі падпіраўся,\nНос дзёр і на паклоны на\'т не азіраўся,\nА ў знак нездавальнення, дрэннага настрою,\nПусціў клуб дыму і пасунуўся ў пакоі.\n \nСуддзя тым часам Рыкава усё лагодзіць,\nАсэсара для гутаркі набок адводзіць:\nЯк справу скончыць без суда, вядуць нараду,\nІ як пазбавіцца праследу з боку ўраду.\nТады к маёру Плуту так азваўся Рыкаў:\n \n"Вось пан Маёр сабе адно клапот наклікаў:\nШто з вязнямі рабіць? Судзіць? Няшчасця многа\nДля іх, а вам за гэта не дадуць нічога.\nВы знаеце, Маёр? Лепш справу залагодзіць,\nА пан Суддзя за труд вас добра ўзнагародзіць.\nМы скажам, што прыйшлі сюды дзеля візіты,\nДык козы будуць цэлы, і воўк будзе сыгы.\nЁсць прыказка: ўсё можна, толькі асцярожна,\nІ прыказка яшчэ: дзяры з казны, дзе можна,\nІ прыказка яшчэ: мір лепшы за нязгоду.\nЗаблытай вузел, а канцы уторкні ў воду.\nНе будзе рапарта, ніхто і знаць не будзе.\nБог рукі даў, каб браць, вось што гавораць людзі!"\n \nМаёр на гэта аж запырскаўся ад злосці:\n"Ты, Рыкаў, ашалеў? Тут служба, а не госці!\nА служба, брат, не дружба, ты дурны, Мікіта!\nБунтаўшчыкоў пускаць? Ты ашалеў нібыта!\nУ гэткі час ваенны? Га, паны палякі,\nЯ навучу вас бунту! Дамся вам я ў знакі,\nПаны Дабрынскія! Дык вось як вас прыпёрла!\n(I гледзечы ў акно, смяяўся ва ўсё горла.)\nА гэта той Дабрынскі! Вунь ён у сурдуце -\nГэй, зняць яму сурдут! Аднойчы на радуце\nПачаў ка мне чапіцца без ніякай меры.\nЯ ў танец, ён крычыць: "Вон злодзея, за дзверы!"\nШто ў той час за ваеннай абкраданне касы\nВялося следства, ну і меў я амбарасы,\nДык што яму за справа? Я пайшоў мазурку,\nА ён крычыць услед мне: "Злодзей!" Вось шляхцюрку\nЯ ўзяў і з тымі, што падтаквалі прыдурку.\nКазаў я: "Эй, Дабрынскі, помні, прыйдуць козы\nДа воза. Га, Дабрынскі, бачыш?- будуць лозы!"\n \nПасля, схіліўшыся, шапнуў Суддзі на вуха:\n"Калі жадаеце, каб выйшлі ўсе насуха,\nАд кожнай галавы - па тысячы ў гатоўцы,\nПа тысячы, не менш - апошняе вам слоўца".\n \nСуддзя стаў таргавацца, ды Маёр не слухаў,\nЗноў бегаў па пакоі, дьмам густа дзьмухаў,\nПадобны да ракеты з гэтае прычыны.\nЗа ім хадзілі з плачам, просячы, жанчыны.\n"Маёр,- сказаў Судцзя,- ў суд пойдзеш з гэтай справай,\nШто выйграеш? Тут не было бітвы крывавай,\nА што прапалі гусі, куры, парасяты,\nДык згодна Статута, мне вернуць тыя страты,\nІ з Графам без суда мы зробім прымірэнне -\nСуседскае, не больш тут, непаразуменне".\n \n"А з Жоўтай Кнігай вы знаёмы, пан Сапліца?-\nСпытаў Маёр. "З якою кнігай?" - "Ды з крыніцай\nЗаконаў лепшых за ўсе вашыя статуты,\nБо ў ёй, што слова: кнут, пятля, Сібір ды путы -\nПравоў ваенных кніга, што запанавала\nЗамест статутаў вашых, вашых трыбуналаў.\nЗа гэткую распусту, на аснове ўказу,\nНайменей у Сібір вы пойдзеце ўсе зразу".\n \n"Пастой,- сказаў Суддзя,- у нас ёсць губернатар!"\n"Тут рады,- Плут сказаў,- не дасць і імператар,\nБо ведама, што цар, падпісваючы ўказы,\nЛаскава кару павялічвае ў два разы.\nДык апеліруй, пан Суддзя, але, быць можа,\nЎ патрэбе знойдзем і на вас кручок прыгожы.\nВось Янкель ваш - шпіён, за ім улада сочыць,\nА ён у вас карчму дзяржыць, людзей марочыць.\nМагу ўсіх вас, як ёсць, арыштаваць адразу".\n"Мяне?- спытаў Суддзя.- А па якому ўказу?"\nІ ўсё што раз жывейшую вялі гаворку\nУ час, як новы госць з\'явіўся ў панадворку.\n \nЎязджаў дзіўны натоўп. Сярэдзінай дарогі,\nНібы ляўфар, баран таўсты чатырохрогі\nБег й ўзмахваў галавой. Рагі два абадкамі\nВіліся ля вушэй. Абвешаны званкамі,\nДва іншыя рагі тырчэлі з ілба вонкі,\nПры руху галавы давалі голас звонкі.\nБаран вёў коз, валоў, авечак, а за статкам\nЧатыры грузныя вазы ішлі парадкам.\nУсе згадалі, што над\'ехаў ксёндз па зборы,\nДык і Суддзя, пакінуўшы перагаворы,\nПайшоў сустрэць гасця. Ён ехаў на падводзе\nПярэдняй, твар схаваўшы у каптур, па модзе\nМанашай, ды яго пазналі. У спакоі,\nМінуўшы вязняў, глянуў, знак зрабіў рукою.\nІ хто другі фурман, пазнаць было не цяжка:\nМацей, хоць на плячах мужыцкая сярмяжка.\nУбачыўшы яго, крычаць усе пачалі,\nА ён сказаў ім: "Дурні!" Знак даў, каб маўчалі.\nПрусак - на трэцім возе ў каптане пацёртым.\nА Зан з Міцкевічам сядзелі на чацвёртым.\n \nА Ісаевічы, Падгайскія, Бяргелі,\nБірбашы, Вільбікі ды Котвічы глядзелі\nНа здзек, які няслі Дабрынскія ў няволі,\nІ астывалі з гневаў даўнішніх міжволі.\nБо шляхта ў нас, хоць звады, бойкі вельмі любіць,\nДы помстай супраціўнікаў сваіх не губіць,\nДык да Мацея падаліся ўсе на раду.\nА той парасстаўляў іх за вазамі ззаду,\nСказаў чакаць.\n \nКсёндз злез, падаўся ў бок пакояў.\nТам ледзь яго пазналі - ў гэткім быў настроі\nІ новай форме. Сумны у любую пору,\nПанурысты, ўзняў сёння галаву угору\nІ з мінай яснаю і рук шырокім махам,\nПерш чым загаварыў, смяяўся:"Ха-ха, ха-ха!\nВітаю, ха-ха-ха! вітаю! вось прыгожа,\nПанове афіцэры! Хто ўдзень толькі можа\nХадзіць на ўлоў, а вы і ўночы! А звярыну\nЯ бачыў. Скубці шляхту! драць з яе лупіну!\nКілзайце брыкуноў, вучыце іх парадку!\nВіншую, пан Маёр, што ты схапіў Графятка.\nО, гэта тлусцячок, багач, з арыстакратаў,\nНе выпускай яго без сотняў трох дукатаў,\nА ўзяўшы, дай хоць грош манастыру ў падмогу,\nБо й за тваё збаўленне я малюся Богу!\nНа сан мой! мне не абыякі вашы душы!\nІ штабс-афіцароў хапае смерць за вушы!\nПраўдзіва Бака піша - ў смерці многа працы:\nБярэ ў палацы і ў палотны б\'е ахвотна,\nІ па сукне не раз шчаўкне, ды і ў мундзіры,\nТак, як у каптуры, ахвотна робіць дзіры.\nМатуля-смерць, казаў наш Бака, як цыбуля,\nСлязою блісне, калі сцісне, і у люлі\nДзіця бярэ, і малайчыну ў часе гуляў!\nАх, ах! жывём, а заўтра, можа, загніёмся.\nЎсяго ў нас, пан Маёр, што пад\'ямо, нап\'ёмся!\nЯк, пан Суддзя, ці не пара падмацавацца?\nСядаю сам і ўсіх прашу не адмаўляцца.\nЯк, пан Маёр, пан Капітан? Закажам зразы?\nЯк думаеце? Мо і пуншыку з паўвазы?"\n \n"Чаму ж,- абодва мовілі,- мы рады чэсці\nІ выпіць за Суддзю здароўе і паесці!"\n \nДзівіліся ўсе хатнія з ксяндза Рабака:\nЧаму зрабіўся раптам ён такім гулякам?\nСуддзя даў кухару патрэбныя наказы:\nУміг бутэлькі ўнеслі, вазу, цукар, зразы.\nПлут з Рыкавым так спрытна пачалі ўвіхацца,\nПіць часта і старанна ежай мацавацца,\nШто ў паўгадзіны з\'елі дваццаць і тры зразы\nІ пуншу выхілілі не малой паўвазы.\n \nДык Плут вясёлы, сыты разваліўся, потым\nДастаў тытун і люльку, прыкурыў банкнотам\nI, вусны чыста выцершы канцом сурвэты,\nЗвярнуў на дам свой твар, напіткам разагрэты;\n"Люблю я дам,- сказаў,- ды гэта ж не сакрэты!\nКлянуся чэсцю, мне пасля падмацавання\nЗакускай лешпаю бывае размаўлянне\nЗ такімі прыгажунямі, як вы тут, пані!\nВось што, паграйма ў карты! ў вэльба-цвэльба? ў віста?\nАбо хадзем мазурку! Га! Чарцякаў трыста!\nДы ў егерскім палку я ж першы з мазурыстаў".\nПры гэтым штораз бліжай к дамам нагінаўся\nІ з дымам кампліменты ім пускаць стараўся.\n \n"У танцы!- крыкнуў Робак.- Дык не трацьма часу!\nІ я, хоць ксёндз, падпіўшы, падхіляю расу\nІ йду мазурку. Але ведаеш, Маёрку?\nМы тутка п\'ём, а егры мерзнуць на падворку,\nГуляць, то ўсім гуляць! Суддзя, дай ім сівухі,\nМаёр дазволіць еграм выпіць весялухі!"\n"Прасіў бы,- Плут сказаў,- ды тут не мус, а проста…"\n"Дай бочку,- ксёндз шапнуў Суддзі,- на… дзевяноста".\nІ так, калі ў двары піло, гуляла панства,\nУ войску каля дому пачалося п\'янства.\n \nМаўкліва Рыкаў толькі чаркай забаўляўся,\nА вось Маёр і піў, і к дамам прыхіляўся,\nІ ўсё да танцаў узрастала ў ім натхненне.\n(Пакінуў люльку, стаў чапляцца к Талімэне,\nЦягнуў гуляць, але ўцякла, тады да Зосі\nПайшоў з хістаннем, кланяецца - ў танец просіць.\n"Гэй, Рыкаў, люльку кінь, смактаць яе ўжо годзе,\nТы ж балалаечнік праслаўлены ў народзе.\nГітару бачыш вунь? Ідзі вазьмі гітару,\nМазурку грай! У першую пайду я пару".\nДык Капітан, гітару ўзяўшы, круціць, строіць,\nА Плут зноў Талімэну просьбай непакоіць.\n \n"Маёра слова! Мне не быць расіянінам,\nКалі я лгу! Няхай я буду сукінсынам,\nКалі я лгу! Спытай, пацвердзяць афіцэры\nУсе, як ёсць, калі не хочаш даць мне веры,\nШто ў арміі другой, у корпусе дзевятым\nДывіз\'і першай, у палку пяцідзесятым\nЕгерскім, Плута лічаць першым мазурыстам.\nХадзі, паненка! Што ты гэтак наравіста!\nБо я па-афіцэрску пакараю злюку…"\nТут скокнуў і, схапіўшы Талімэны рукі,\nШырокім пацалункам у плячо ёй пляснуў.\nІ тут яму Тадэвуш ёмка ў шчоку ляснуў.\nЦалунак з аплявухай так адначасова\nАзваліся ў пакоі, як за словам слова.\n \nМаёр стаў слупам, пабялеў і на знявагу\nУскрыкнуў: "Бунт! Бунтар!" - і, выхапіўшы шпагу,\nХацеў прабіць, ды ксёндз к Тадэвушу падскочыў,\nДаў пісталет. "Смалі!- ускрыкнуў,- проста ў вочы!"\nСхапіў, прыцеліўся Тадэвуш, пальнуў скора,\nДы толькі асмаліў і аглушыў маёра.\nЗ гітарай скокнуў Рыкаў. "Бунт!- крычыць,-як можна!"\nБяжыць к Тадэвушу; тут Войскі бестрывожна\nМахнуў рукой наводля, нож аж толькі свіснуў\nПаміж галоў і перш ударыў, чым узбліснуў,\nТрапляе ў дно гітары, б\'е яго на чвэрці.\nСхінуўся трохі Рыкаў і ўцёк так ад смерці.\nТады трывожна крыкнуў: "Егры! бунт! Ей Богу!"\nI, шпагу вырваўшы, прасоўваўся к парогу.\nА тут з другога боку, як паўстала спрэчка,\nПраз вокны шляхта рвецца, камандзір - Рузэчка\nВось Плут у сенях, Рыкаў з ім, крычаць трывогу,\nІ тры салдаты ім спяшаюцца ў падмогу.\nУміг праз дзверы ўлазяць тры штыкі, мушкеты,\nА ззаду чорныя прыгнутыя кашкеты.\nМацей, падняўшы Розгу, стаў за вушакамі,\nСачыў цішком, як быццам кот за пацукамі,\nАж рубануў; усе мо збіў бы тры галовы,\nАле стары не згледзеў, ці ўжо быў нярвовы,\nБо перш, чым шыі выткнулі, цяў па кашкетах,\nЗбіў іх, а Розга зазваніла па мушкетах -\nДык егры адступаюць, Мацек вон іх гоніць\nНа двор.\n \nА там ужо бушуе ўсё, гамоніць.\nПрыхільнікі Суддзі, не трацячы нагоды,\nБягуць Дабрынскіх ратаваць, знімаць калоды.\nНа гэта егры дай хапаць свае мушкеты,\nСяржант Падгайскага парнуў у часе гэтым,\nДвух іншых раніў ля Хрысціцеля калоды,\nПасля даў стрэл. Хрысціцель блізкі быў свабоды,\nУжо меў рукі вольныя, дык без размовы\nПадняў высока ўгору свой кулак пудовы\nІ гэтак стукнуў у хрыбет расіяніна,\nШто ўплюшчыў твар яго ў жалеза карабіна,\nДык порах, кроўю змочаны, не запаліўся,\nА сам сяржант ля ног Хрысціцеля зваліўся.\nХрысціцель гнецца, карабін бярэ за дула\nІ круціць, аж паветра загуло, раўнула.\nМлынкуе, валіць двух салдат, ды гэтых мала -\nЗа імі ўраз трапляе ў галаву капрала.\nДрутія адступаюць ад яго са страхам.\nВось так жывым Крапіцель прыкрываўся дахам.\n \nРазвязаны ўжо рукі, збіты ўсім калоды,\nІ шляхта на ксяндзоўскія бяжыць падводы,\nЗ іх дастае рапіры, шаблі, стрэльбы, косы,\nА Конаўка знайшоў два штурмакі. Калёсы\nУмяшчалі і шмат куль. Узрадваўся ваяка,\nБярэ штурмак сабе, другі дзяржыць для Сака.\n \nА еграў прыбывае, збіліся, таўкуцца,\nІ шляхце ўжо няма як шабляй размахнуцца.\nСтраляць не могуць егры, б\'юцца гурмай зблізку:\nПа сталі звоніць сталь, мігцяць іскрыста ўзбліскі,\nБ\'е шаблю штык, каса сячэ эфес, скуголіць,\nКулак таўчэ кулак, плячо плячо няволіць.\n \nДык Рыкаў кінуўся ў напрамку, дзе стадола\nСышлася з плотам; кліча еграў, каб наўкола\nСпынялі бой такі дурны і бесталковы,\nДзе ўсе без выстрала паскладваюць галовы.\nЗлы быў, што сам страляць не можа, бо ў таўчэчы\nСвайму, замест чужога, ўсадзіш кулю ў плечы,\nДык: "Стройся! Гэй ка мне!"- выкрыкваў Рыкаў,\nАле яго каманда нікне сярод крыкаў.\n \nМацей, да рукапашнай бітвы ўжо не здольны,\nПамалу адступаў і шлях праторваў вольны\nНаправа і налева: то канцом Рузэчкі\nСцірае штык з ствала, як быццам кнот са свечкі\nТо зноў наводля замахнецца, рэжа, коле.\nТак Мацек асцярожна адступаў у поле.\n \nАле з найбольшым цісне на яго напорам\nГефрэйтар пажылы з інструктарскім задорам,\nМастак баёў штыковых. Ён, сабраўшы сілы,\nСхапіў аберуч карабін, ідзе пахілы,\nАдной рукой затвор, другою ствол сціскае,\nПадскаквае і круціцца; то штык спускае,\nТо сам прысядзе, то зноў выцягнецца дужа\nІ штык папхне наперад, як джыгала вужа,\nТо ўзад рване і на калене апірае,\nI так штораз мацней на Мацька насядае.\n \nСтары Мацей пазнаў майстэрскія удары,\nУздзеў сабе на нос ляўшою акуляры,\nА пры грудзях трымаў Рузэчкі рукаятку.\nЗдае назад, глядзіць, ды не ўступае ў схватку,\nСланяецца крыху, як быццам трохі п\'яны.\nГефрэйтар цісне больш - Мацей ледзь не спайманы.\nДык каб лягчэй дагнаць, прабіць штыком старога,\nУзняўся ды адну руку падаў замнога.\nНа карабін, папхнуўшы, гэтак наваліўся,\nШто ад вагі той зброі значна нахіліўся,\nА Мацек шаблі рукаятку ў тую ж пору\nНа стык ствала з штыком падставіў, б\'е угору\nІ апускае Розгу на далонь салдата,\nА потым рассякае твар яго вусаты.\nТак паў фехтмайстар знатны з прымаскоўскіх даляў,\nКрыжоў трох кавалер і чатырох медаляў.\n \nТым часам ля калодаў шляхта рускіх біла\nІ скрозь перамагала. Там граміў Крапіла,\nЗдалёку бачны, Брытва з ім - у самай гушчы;\nТой рэжа напалам, а той галовы трушчыць.\nТак, як машына, што германцы збудавалі,\nА потым малатарняю яе назвалі,\nЯкая адначасна сечку рэзаць можа -\nСячкарняй быць і малаціць цапамі збожжа,\nТак Брыгвачка з Крапілам у варожым стане,\nТой знізу, той згары, рабілі замяшанне.\nКрапіцель раптам пакідае перамогу,\nБяжыць направа, бо ў душы адчуў трывогу\nЗа Мацька. Там адпомсціць прапаршчык жадае\nЗа смерць гефрэйтара, шпантонам насядае.\n(Шпантон - сякеру з пікай рэдка хто ўжывае\nЦяпер, але яшчэ бытуе ён у флоце,\nА ў той час сустракаўся часта і ў пяхоце.)\nДык прапаршчык-юнак вёў наступленне ўмела:\nЛедзь зброя ад удару ўтору падляцела,\nЁн адступаў, бо бачыў - Мацек не дагоніць,\nШто ён, не ранячы, адно сябе бароніць.\nУжо бердыш узняты быў на ўдар вялікі,\nУжо чапіў Мацея злёгку кончык пікі,\nХрысціцель не паспее - стаў сярод дарогі,\nКрутнуў даўбню і кінуў ворагу пад ногі.\nСкрышыў нагу, дык прапаршчык шпантон з рук кінуў,\nХістаецца. Тут шляхты гурт уміг нахлынуў,\nЗа шляхтай гурма маскалёў услед валіла,\nІ тут нанова бой пачаўся ля Крапіла.\n \nХрысціцель, страціўшы сваю праз Мацька зброю,\nЗ уласнай ледзь не развітаўся галавою,\nБо ззаду на яго напалі два салдаты,\nРукамі чатырма за валасы заўзята,\nУпёршыся нагамі, цягнуць, быццам ліны,\nПрывязаныя к мачце нёманскай віціны.\nДарма назад удары шле ён раз за разам,\nХістацца стаў, аж бачыць: б\'ецца вось Гервазы,\nДык крыкнуў: "Божа мой! Сцізорык, на падмогу!"\n \nПачуўшы ў голасе Хрысціцеля трывогу,\nГервазы апусціў Сцізорык свой узняты\nЛя галавы Хрысціцеля, на рукі тых салдатаў.\nАдскочылі, падаўшы разам страшны голас,\nАле адна рука, заблытаная ў волас,\nКрывёй сцякаючы, матлялася, вісела.\nТак орлік, кіпцюры ўсадзіўшы зайцу ў цела,\nДругою лапай на бягу ствол дрэва зловіць,\nА заяц, скокнуўшы, арла перапаловіць,\nІ ў лесе застаецца частка з лапай правай,\nА звер ляціць у поле з леваю крывавай.\n \nКрапіцель вольны, дык вачыма вокал водзіць,\nШукае з крыкам зброю, але не знаходзіць,\nТым часам кулаком таўчэ, ідучы ў кроку\nГервазым, ля яго трымаючыся боку.\nДы раптам бачыць сына Сака недалёка.\nТой праваю рукой дзяржыць штурмак, а левай\nВалочыць за сабой даўгое ў сажань дрэва\nЗ той крамянёвай, гузаватай булавою\n(Хрысціцель толькі можа ўзняць такую зброю).\nКрапіцель, згледзеўшы здалёк сваё Крапіла,\nПадбег, схапіў, пацалаваў, настолькі міла\nБыло яно яму; крутнуў - паветра ўзвыла.\n \nШто потым вытвараў ён і ў якім памеры,\nДарма пяяць, не будзе, знаю, музе веры,\nТак як не верылі і ў Вільні той жанчыне,\nШто, стоячы на Вострай Брамы лукавіне,\nУбачыла, як Дэеў, генерал пяхоты,\nІшоў з палком казакаў, адчыняў вароты\nІ як тут мешчанін, што зваўся Чарнабацкі,\nЗбіў Дэева і знішчыў цэлы полк казацкі.\n \nДаволі, што было так, як прадбачыў Рыкаў:\nХістацца сталі егры, вось чутно ўжо з крыкаў.\nАж дваццаць тры валяюцца на смерць забітых,\nБольш трыццаці ўжо мучацца ад ран адкрытых,\nШмат іх пабегла ў сад, за рэчку, ў хмель ад здзекаў,\nІ колькі ў дом убегла пад жанчын апеку.\n \nДык шляхта з перамогі ўся у захапленні -\nТой цягне ўжо трафей, там бочку ўжо абселі -\nАбставін бою, як відаць, не разумелі.\nАдзін ксёндз Робак справу знаў (яму каноны\nНе дазваляюць біцца), ды, жыццём наўчоны,\nЁн радзіў, як лепш біць, і пляц абходзіў бою,\nКаманду падаваў і вокам, і рукою\nІ зараз заклікаў, каб у адно злучацца,\nНа Рыкава ударыць, з рэштай расквітацца.\nА Рыкаву праз пасланца паведамляе,\nШто той жыццё, хто кіне зброю, захавае.\nКалі ж прадоўжыць далей капітан змаганне,\nТо ўміг атрад акружаць, высекуць да-звання.\n \nА Рыкаў не намерваўся прасіць пардону.\nСабраўшы ля сябе палову батальёна:\n"За зброю! " - крыкнуў. Па загаду каітана\nЎміг зброя хруснула, даўно панабівана.\nЁн крыкнуў: "Цэль!" Ствалы заззялі шнурам цэлым.\nСкамандаваў: "Агонь чаргой!"- б\'е стрэл за стрэлам.\nСтраляе той, той набівае, той наводзіць,\nСвіст куль, затвораў трэск з канца ў канец праходзіць,\nШарэнга выгінаецца, як звер паўзучы,\nЯкі махае спрытна сотняй ног бліскучых.\n \nХоць кожны з еграў быў ад спірту моцна п\'яны,\nЦаляць не мог ніхто, ды ўсё ж наносяць раны,\nА той-сёй і заб\'е. Праз момант двух Мацеяў\nПадбілі, і адзін забіты з Баўтрамеяў.\nА шляхта б\'е ў адказ ім з некалькіх рушніцаў,\nНа шаблі з еграмі жадаючы счапіцца,\nСтарэйшыя спыняюць, кулі ж свішчуць густа,\nТрапляюць, гоняць. На двары ўміг будзе пуста,\nПа шыбах дому звоняць часта, б\'юць па рамах.\n \nТадэвуш, што павінен быў сядзець пры дамах\nЗ загаду дзядзькі, чуючы, што справы горай\nПайшлі, дык выбег, з ім пабег і Падкаморы,\nЯкому шаблю ўжо Тамаш прынёс нарэшце.\nСпяшаецца, камандуе, як бой правесці.\nБяжыць, падняўшы шаблю, шляхта - побач, радам,\nА егры сыпанулі ў іх куль цэлым градам.\nПаў Вільбік, Ісаевіч, Брытва злёг ад раны.\nТады напад той бесталковы быў стрыманы\nМацеем з Робакам. Дык шляхта халадзее,\nЗдае назад. Такая маскалям падзея\nУзнімае дух, і Рыкаў меціць адным махам\nАчысціць двор і апынуцца ўміг пад дахам.\n \n"Фармуйся!-крыкнуў.-На штыкі! Наперад! Жвава!"\nІ ўміг уся шарэнга са штыкамі лавай\nХінецца, рушыцца і прыбаўляе кроку.\nДарма страляе шляхта спераду і збоку,\nПалову ўжо двара прайшоў атрад з адвагай,\nА капітан, на дзверы паказаўшы шпагай,\nКрычыць: "Суддзя! Здавайся! Двор спаліць прыкажам!"\n"Палі!- крычыць Суддзя.- Цябе ў агні падсмажым!".\n \nО, двор Сапліцаўскі! Калі цяпер ты цэлы\nІ свеціцца між ліпаў твой будынак белы,\nКалі там шляхты грамада, суседзі\nСядаюць за сталы Суддзёвы пры абедзе,\nТо Конаўкі здароўе п\'юць абавязкова,\nБо каб не ён, даўно б не стала Сапліцова!\n \nДагэтуль Конаўка не меў яшчэ нагоды\nАдвагі доказ даць, хоць першы ўстаў з калоды,\nХоць конаўку знайшоў у возе дарагую -\nШтурмак свой мілы, куляў торбачку-другую,\nДы біцца не хацеў, казаў, што мала варты\nБывае нашча, дык ішоў шукаць паўкварты.\nДа бочкі спірту падышоў, зачэрпнуў жменяй,\nІ ўжо калі пачуў, што выпіў болей-меней,\nПаправіў шапку, конаўку сваю пагладзіў,\nПамацаў кулю шомпалам, затвор наладзіў\nІ аглядзеў пляц бою. Бачыць, доўгай хваляй\nБлішчаць штыкі і гоняць шляхту штораз далей.\nДык пачынае супраць гэтай хвалі плысці,\nДае нырца ў быллё, паўзе ў густэчы лісця\nІ пасярод дзядзінца ў крапіве знікае,\nХаваецца і Сака жэстам заклікае.\n \nА Сак са штурмаком парог аберагае,\nБо ў гэтым доме недзе Зося дарагая.\nІ хоць не раз ад Зосі быў ён адапхнёны,\nЦяпер жыцця не шкадаваў для абароны\n \nВось егры ў крапіву ўступаюць роўным крокам…\nТут Конаўка даў стрэл. Штурмак ствалом шырокім\nПускае тузін куль разных па грознай хвалі.\nДругі - пускае Сак. І маскалёў стрымалі -\nСпалоханы засадай рад канцы звівае\nНазад, а раненых Хрысціцель дабівае.\n \nГумно далёка - каб не рассыпаць народу,\nДык Рыкаў падбягае пад паркан гарода,\nТрымае ўцекачоў, камандуе талкова,\nЗноў ладзіць строй, ды толькі ўжо манерай новай,\nРыхтуе трохвугольнік вострым клінам з ходу,\nА цэнтр абапірае аб паркан гароду.\nІ правільна зрабіў, бо конніца йшла здалі.\n \nА Граф, якога егры ў замку пільнавалі,\nКалі ад страху збегла варта, той парою\nАтрад сваіх жакеяў конных вёў да бою -\nСам на чале, жалеза ўгору ўзняў з фасонам.\nТут Рыкаў закрычаў: "Агонь! Паўбатальёнам!"\nЦераз ствалы ўзвілася нітка прамяніста,\nІ з чорных дулаў раптам свіснула куль трыста.\nТрох з коней скінулі, адзін ужо забіты,\nПаў графскі конь, зваліўся Граф. Тут крык сярдзіты\nУзняў Гервазы, што не йнакш, як праглядзелі\nАпошняга з Гарэшкаў (хоць і па кудзелі).\nКсёндз Робак быў бліжэй, за Графа забягае,\nПрьмае рану за яго, ўстаць памагае,\nАдводзіць. Шляхце даў загады расступіцца,\nЛепш меціцца, страляць ды кулямі скупіцца,\nХавацца за платы, за студню, за будынкі,\nА Графу пачакаць больш зручнае хвілінкі.\n \nТадэвуш, зразумеўшы думку бернардына,\nЗ-за студні паражаць стаў еграў каля тына.\nЦвярозы быў і біў з двухстволкі вельмі ўдала,\n(Ў манету ўскінутую ўверх, трапляў, бывала),\nДык немалую ворагу наносіць шкоду:\nСпярша фельдфебеля са строю выбіў з ходу,\nПасля з двух дулаў двух сяржантаў зразу валіць -\nЦаляе ў галуны, або па цэнтру смаліць,\nДзе штаб стаяў. Дык Рыкаў злы аж лае матку,\nНагамі б\'е, кусае шпагі рукаятку.\n"Маёр!- крычыць,- што робіцца з той банды!\nЯны ж пакінуць наша войска без каманды!"\n \nДык Плут крычыць к Тадэвушу з вялікім гневам:\n"Гэй, пан паляк, што там хаваешся за дрэвам,\nНе трусь, выходзь на пляц і біся ганарова,\nТак, як салдат". А той яму на гэта слова:\n"Маёр! Калі ты рыцар гэткі знакаміты,\nЧаго ж сядзіш грудзьмі салдацкімі прыкрыты?\nПерад табой я не ўцяку. Вылазь з-за плоту,\nТы ў твар дастаў, я стукнуць маю йшчэ ахвоту!\nПашто ліць кроў! Між намі спрэчка і знявага,\nХай вырашаць яе ці пісталет, ці шпага.\nА зброю выбірайце там любую самі,\nА не, дык выб\'ю вас, як тых ваўкоў у яме".\nПры гэтым выстраліў яшчэ і не змыліўся:\nПаручнік каля Рыкава ўміг з ног зваліўся.\n \n"Маёр,- прамовіў Рыкаў,- выйдзі на расправу,\nАдпомсці ты яму за ранішнюю справу,\nКалі ж бо іншы хто таго шляхцюру знішчыць,\nТады табе не ўдасца ганьбы век ачысціць.\nЯго нам трэба, як мага, на пляц занадзіць -\nКалі не можа куля, хай з ім шпага зладзіць.\n"Люблю без стуку штуку, гэткую, што коле",-\nКазаў стары Сувораў. Выйдзі, брат, на поле,\nБо ён нас выб\'е ўсіх. Глядзі, які дасужы".\nТады маёр прамовіў: "Рыкаў, мілы дружа,\nТы добра б\'ешся шпагай, выйдзі, браце Рыкаў,\nА не, дык мо б каго з паручнікаў паклікаў.\nМаёр я, нельга мне кідаць сваіх салдатаў,\nКаманда батальёнам, знаеш,- справа свята".\nНа гэта Рыкаў шпагу ўзняў, выходзіць смела,\nСказаў спыніць стральбу, махае хусткай белай.\nТадэвуша спытаў, на чым той хоча біцца,\nРашылі ў той жа міг на шпагах запыніцца.\nНе меў Тадэвуш шпагі, а у час шукання\nПрыскочыў збройны Граф, навёўшы замяшанне,\nБо крыкнуў: "Пан Сапліца! Справа тут не пана!\nВы йшлі супроць маёра, а на капітана\nЯ маю гнеў, бо ён у замак мой варваўся\n("Кажыце, пане: ў наш",- Пратазы умяшаўся),\nУскочыў,- Граф працягваў,- на чале зладзеяў,\nЁн, Рыкава пазнаў я, павязаў жакеяў.\nЯ дам яму, як і ў Сіцліі далёкай\nБандытам даў каля скалы Бірбанта-рокка!"\n \nЗаціхлі ўсе, вакол спынілася стралянне,\nГлядзяць ваякі на смяротнае спатканне:\nГраф з Рыкавым падходзяць, звернутыя бокам,\nРукою правай пагражаючы і вокам,\nПасля адкрылі левымі свае галовы\nІ кланяюцца (звычай гэткі ганаровы:\nПерад забойствам ветліва йшчэ прывітацца).\nВось шпагі ўжо сустрэліся разоў са дваццаць,\nВось рыцары ўзнімаюць ногі, на калена\nПрыкленчваюць і ўскакваюць папераменна.\nА Плут Тадэвуша прыкмеціў перад фронтам,\nДык стаў шаптаць яфрэйтару, што зваўся Гонтам\nІ славіўся стралком найлепшым у той роце.\n"Ты бачыш,- мовіў,- тога, што стаіць пры плоце?\nКалі яму ты кулю ўткнеш пад скабай пятай,\nЧацвёрка серабром за гэта будзе платай".\nДык Гонт рыхтуе карабін у той жа хвілі,\nТаварышы яго шынелямі прыкрылі.\nНе ў скабу, а на чэрап ён наводзіць мушку,\nПапаў, але прабіў капялюша вярхушку.\nТадэвуш аж крутнуўся. Тут Крапіцель з рада\nРвануўся к Рыкаву, а шляхта ўзвыла: "Здрада! "\nТадэвуш капітана засланіў, дык Рыкаў\nУскочыў да сваіх сярод пагроз і крыкаў.\n \nЗноў кінуліся ў бой дабрынцы і літвіны,\nЗабыўшыся пра звады для такой хвіліны.\nВаююць, як браты, таго той выручае:\nДабрынскім цяжка, дык Падгайскі прыкмячае,\nКасой сячэ, у гушчу еграў убягае.\nДабрынскія крычаць: "Няхай жывуць Падгаі!\nГарой, Літва! Хвала літвінам, браццям нашым!"\nСкалубы, Брытву згледзеўшы, што бег бясстрашна,\nХоць ранены, крычаць з глыбінь крывавай буры:\n"Гарой, Мацеі, Барткі! Хай жывуць мазуры!"\nТак заахвоціўшыся, рвуцца штораз далей,\nХоць іх Мацей і Робак, як маглі, спынялі.\n \nКалі на роту еграў бег натоўп народу,\nЗадумаў Войскі скіравацца ў бок гароду.\nЗ ім разам асцярожна сунуўся Пратазы,\nА Войскі ціханька даваў яму наказы.\n \nСтаяла там за плотам блізка, поруч з садам,\nДзе Рыкаў абапёрты быў сваім атрадам,\nСтарая сырніца, ў зруб складзеная рэдкі\nЗ брусоў скрыжованых, падобная да клеткі.\nУ ёй свяцілі копы сыраў яснай беллю,\nА навакол на ветры сохлі звязкі зелля:\nВалошак, чабару, рамонку і шалфею -\nЛячэбныя Вайшчанкі на зіму трафеі.\nУверсе меў будынак сажні тры з паловай,\nА ўнізе на калодзе ўспёрты быў дубовай,\nЯк буслава гняздо. Той слуп ужо крышыўся,\nПадгніў ад старасці і значна нахіліўся,\nЗбіраючыся ўпасці. Ўжо Суддзі калісьці\nКазалі, што не будзе з сырніцы карысці,\nШто лепш яе раскідаць. Дык Суддзя паправіць\nЯе рашыў і ўжо збіраўся пераставіць,\nАле рамонт адцягваўся час некаторы,\nТым часам пад той слуп уткнулі дзве падпоры.\nТак падмацованая вельмі нетрывала\nБудыніна на строй маскоўцаў пазірала.\n \nВось Возны з Войскім к сырніцы падходзяць ззаду,\nА кожны захапіў, як піку, жэрдку з саду.\nЗа імі ўслед каноплі ахмістрыня топча\nІ кухарчук, хоць і малы, ды дужы хлопчык.\nПрыйшоўшы, тычкі ўпёрлі ў слупа верх пахілы\nІ пхнуць будынак знізу, колькі маюць сілы,\nТак сплаўшчыкі, як стане на мялі, віціну\nКаламі доўгімі спіхаюць на глыбіну.\n \nСлуп трэснуў, крышыцца… Вось сырніца ў палёце,\nВось б\'е цяжарам дрэва і сыроў па роце\nІ раніць, забівае войска й камандзіраў.\nТак злеглі ў кучу: дрэва, трупы, груды сыраў.\nАбліты мозгам і крывёй, трохкутнік рвецца,\nІ ўжо Крапіла ў ім гудзіць, і Брытва ўецца,\nСцябае Розга, падбягае шляхта звонку,\nЖакеі гоняць еграў, б\'юць наперагонкі.\n \nВось толькі восем еграў і сяржант з адвагай\nБароняцца. К ім Ключнік бег, яны з увагай\nАж дзевяць дулаў на яго накіравалі -\nЁн бег пад променем Сцізорыкавай сталі.\nКсёндз, гэта згледзеўшы, забег яму дарогу,\nСам паваліўся і падбіў старому ногі.\nЗваліліся якраз, як дружны залп раздаўся.\nЯк прасвістала волава, Гервазы ўзняўся,\nУбягае ў дым, двум еграм голавы ссякае.\nБягуць другія, Ключнік гоніць, не чакае.\nЯны бягуць дваром, Гервазы - іх слядамі,\nЯны - ў гумно і нікнуць там, бы ў цёмнай яме,\nІ ён туды бяжыць, не думае спыніцца,\nПрапаў у цемры, ды і там працягваў біцца,\nБо крык чуваць, на ўдар мяча чуваць адказы.\nУрэшце сціхла ўсё. \'явіўся зноў Гервазы\nЗ мячом крывавым.\n \nШляхта ўжо займае поле,\nРазбеглых еграў гоніць, забівае, коле.\nА Рыкаў б\'ецца смела, на перагаворы\nНе згодзен. Да яго падходзіць Падкаморы,\nУзняўшы шаблю, і паважным кажа тонам:\n"Пан капітан! Не зганьбіш чэсці ты пардонам,\nТы смелы рыцар, без ніякага сумнення,\nАле пакінь дарэмнае супраціўленне,\nЗдай зброю нам, пакуль цябе не закалолі,\nЖыццё і чэсць з табой, бо ты ў мяне ў няволі!"\nІ Рыкаў цэніць Падкаморага павагу:\nЗрабіў паклон, аддаў яму у рукі шпагу,\nСкрываўленую ўсю, і мовіў: "Эх, камраты!\nБяда мне, што не меў я хоць адной гарматы!\nСувораў праўду гаварыў мне: "Рыкаў, браце,\nНа ляхаў ідучы, пяршынства дай гармаце! "\nШто ж, егры п\'яныя былі! Плут піць дазволіў.\nОх, гэты Плут! Ён сёння вельмі пасваволіў!\nЁн дасць цару адказ, яго былі загады,\nА я, пан Падкаморы, сябрам вам быць рады.\nЁсць прыказка у нас: каго хто моцна любіць,\nТой, пане Падкаморы, тога моцна чубіць.\nПадпіць вы малайцы і ў бітве не калекі,\nАле над еграмі пакіньце ўрэшце здзекі".\n \nНа гэта Падкаморы шаблю узнімае,\nПраз Вознага пардон агульны аб\'яўляе.\nЗагад даў раненых пабраць, ачысціць поле,\nА еграў абяззброеных браць у няволю.\nШукалі доўга Плута, ён жа, як забіты,\nЛяжаў у крапіве, быллём ад вока скрыгы.\nКалі заціхла ўсё, ён выйшаў для разведкі.\nЎ Літве наезд апошні меў канец вось гэткі.\n\n<b>Кніга дзесятая. Эміграцыя. Яцак</b>\n\nАблокі ранішнія тыя, што ў разбродзе\nПлылі спярша, як птушкі чорныя, на ўсходзе\nШтораз гусцелі і, ледзь сонейка апала\nЗ паўдня, іх грамада паўнеба ўраз заслала\nВялізнай хмараю. Яна ўсё напаўзала,\nКлубілася, гусцела і ніжэй звісала,\nI, адарваная ад неба палавіны,\nРазгорнутая, быццам ветразяў тканіны,\nК зямлі ўвагнутая, ўвабраўшы ветры к ходу,\nЗ паўдня праз неба паляцела ў бок заходу.\n \nБыў момант цішыні, паветра ўсцяж стаяла\nМаўкліва, глуха, бы з трывогі замірала.\nІ нівы збожжа, што пад ветрамі густымі\nЗямлю краналі каласамі залатымі\nІ хвалямі кіпелі, сталі нерухома\nІ ў неба пазіралі ўздыбленай саломай.\nІ вербы ў зелені, таполі пры дарозе,\nЯкія перш, як плачкі ля труны ў знямозе,\nРукамі трэслі і ў паклонах гнулі станы\nДы з ветрам распускалі волас серабраны,\nЦяпер, як мёртвыя, з азнакамі жалобы,\nСтаяць без шолаху, накшталт сыпільскай Ньобы.\nАсіна толькі шэпча лісцем сіваватым.\n \nI статак, што звычайна ледзь брыдзе дахаты,\nЦяпер бяжыць, прынук пастушых не чакае,\nКідае ежу і дамоў з травы ўцякае.\nБугай нагою землю рве, капае рогам\nІ гурт свой запалохвае рыканнем строгім.\nКарова штораз то ўзнімае ў неба вока,\nРазінецца ад дзіву і ўздыхне глыбока.\nВяпрук злуе, вішчыць, з дарогі ўбок ступае,\nКрадзе снапы і цягне - на запас хапае.\n \nА птаства ў лес схвалася, пад стрэхі, ў травы.\nАдных варон над ставам бачан гурт рухавы,\nЯны паважна ходзяць кучкамі і ўпары,\nКіруюць вочы чорныя ўбок чорнай хмары,\nВысоўваюць сухія языкі ад рання,\nРазводзяць крыллі ўбок, чакаючы купання;\nДы і яны, у прадчуванні навальніцы,\nЛяцяць у лес, як хмара, што гарой імчыцца.\nАпошняй ластаўка, нібы стралы ударам,\nПрашые чэрава навісшай чорнай хмары\nІ валіцца, як куля.\n \nВось у гэтай хвілі\nКрывавы жорсткі бой праціўнікі спынілі,\nІ ўсе хаваюцца пад стрэхі грамадою,\nЦяпер паспешна пакідаючы пляц бою\nДля барацьбы стыхіяў.\n \nЗямля на захадзе, дзе сонца залаціла,\nЯшчэ панура-жоўтай чырванню свяціла.\nА хмара, быццам сеці, распускае цені,\nЛяціць за сонцам, заграбае ўслед праменні,\nНібы глынуць яго хацела прад заходам.\nВось віхры раз за разам прасвісталі сподам,\nЛяцяць і кроплі дажджавыя раскідаюць,\nЯкія круглым, ясным градам ападаюць.\nІ раптам віхры збіліся, ўзяліся ўполы,\nКачаюцца і ўюцца з посвістам вясёлым,\nВаду у ставе муцяць, кружаць па заставах,\nНа луг апалі, свішчуць у лазе і травах.\n \nТрашчыць галлё лазы, ўзлятаюць траў пакосы\nНа вецер, быццам жменяй вырваныя косы\nУ гурце з кудрамі снапоў. Вятры ўжо выюць,\nСпадаюць на раллю, качаюцца ў ёй, рыюць,\nРвуць скібы - трэцяму вятрыску б\'юць праломы,\nШто вырваўся з раллі слупамі чарназёму,\nЎздымаецца, рухомай пірамідай крочыць,\nІлбом грунт круціць, зоркам гоніць пыл у вочы,\nШтокрок шырэе, дзьмецца ў страшную фігуру\nІ той трубой агромнай аб\'яўляе буру.\nАж вось з усім хаосам вод расхваляваных,\nПяску, сукоў, лістоў, саломы, траў нарваных\nВіхры на лес напалі і па нетрах пушчы\nМадзведзямі ўзраўлі.\n \nА дождж палеткі плюшчыць\nГусты, як з сіт. Раўнулі раптам громы,\nЗліліся зразу кроплі ў струны і без стомы\nКасою доўгай вяжуць землю і нябёсы,\nА часам бухнуць, як з вядра, вады палосы.\nНа землю і на неба змрок густы садзіцца,\nЧарнейшая за ноч іх крые навальніца.\nЧасамі краявід прарвецца ўдаль бясконца -\nАнёл грамоў, накшталт вялізарнага сонца,\nРассвеціць твар, ды зноў, акрыты цьмой грубою,\nЗахлясне перуном хмар дзверы за сабою.\nІзноў мацнее бурны лівень той навальны\nІ змрок грубы, густы, амаль што дакранальны.\nЗноў ціхне дождж, задрэмле гром, ды па хвіліне\nПрачнецца, зноў раўне і зноў вадою хлыне.\nАж вось заціхла ўсё, і толькі дрэвы\nШумяць ля дому разам з хлюпатам залевы.\n \nІ добра, што ў дзень гэты не было зацішша,\nБо навальніца, цемрай бою пляц акрыўшы,\nДарогі заліла, масты сарвала з рэчак\nІ аддзяліла двор ад вёсак і мястэчак.\nДык пра здарэнні грозныя ў двары Сапліцы\nАдразу вестка не магла яшчэ прабіцца,\nА шляхты лёс залежны быў ад таямніцы.\nУ Суддзі ў пакоі - важныя перагаворы.\nТам ксёндз ляжаў у ложку стомлены і хворы,\nІ акрываўлены, ды ў памяці быў поўнай.\nЗагад яго Суадзя спаўняе безадмоўна:\nПерш Падкаморага і Ключніка паклікаў,\nІ дзверы зачыняюць, як прыйшоў і Рыкаў.\nГадзіну ўжо трывала тайная размова,\nУрэшце Рыкаў тут сказаў такое слова,\nАдкінуўшы капшук, дукатамі напханы:\n"Панове Ляхі, ёсць між вамі сказ, мне знаны,\nШто кожны рускі - злодзей, хабарнік прапіты.\nДык знайце ж, што маскаль, якога зваць Мікіта\nМікітыч Рыкаў, ротны капітан, меў восем\nМедаляў, тры крыжы, і гэта помніць просім!\nМедалі за Ачакаў і за Ізмаілаў,\nВось за бітву пад Нові, вось за Прэйсіш-Ілаў,\nА гэты вось ад Карсакова. За адвагу,\nАпроч таго, я атрымаў таксама шпагу\nІ ад фельдмаршала аж тры пахвал ступені\nДы царскіх грамат дзве, чатыры адзначэнні -\nЎсе на пісьме".\n \n"Але, але, мой капітане,-\nАзваўся Робак,- дык на чым жа справа стане,\nКалі не згодзішся? Бо ты ж даваў нам слова\nУладзіць справу".\n \n"Слова даў і дам нанова,-\nСказаў зноў Рыкаў,- мне не трэба вашай згубы,\nЯ чэсны чалавек, а вы, паны, мне любы,\nШто вы вясёлыя, ахвочы да напіткаў\nІ людзі смелыя, і здатныя да біткі.\nУ нас ёсць прыказка: той, хто на возе едзе,\nБывае і пад возам; той, хто папярэдзіў,\nНазаўтра - ззаду. Б\'еш сягоння, заўтра - біты.\nЗлаваць за гэта? Заўтра, можа, будзем квіты.\nАдкуль бы чалавек набраў злабы такоўскай,\nКаб гневацца за ўсё? У бітве Ачакоўскай\nЗлягло ў нас шмат, пад Цюрыхам змялі пяхоту,\nПад Аўстарліцам жа маю скрышылі роту,\nА перш Касцюшка ваш пасек ля Рацлавіцаў -\nЯ быў сяржантам - косамі мой ўзвод. Адбіцца\nЯ змог ля Мацеёвіц. У той бітве страшнай\nДвух важных шляхціцаў забіў я ў рукапаіпнай.\nАдзін быў Макраноўскі, ён за нашым валам\nКасою кананіру ссек руку з падпалам.\nОй, ляхі вы! Айчызна! Я ўсё гэта знаю,\nЯ, Рыкаў. Тут загад цара, я праў не маю.\nНашто нам ляхі? І Маскоўшчыны нам годзе!\nХай Польшча будзе ляху! Што ж, як цар не згодзен".\n \nСуддзя сказаў на гэта: "Пане капітане,\nЗа чэснасць вашу вас мы маем у пашане,\nІ ўсе вакол сапраўднага ў вас бачаць мужа.\nНе злуй на нас за падарунак, добры дружа,\nЦябе мы скрыўдзіць не хацелі, а дукаты\nПасмелі даць, бо чалавек ты ж небагаты".\n \n"Ах, егры!- ўскрыкнуў Рыкаў,- гэткія салдаты!\nМая ўся рота! І ўсё Плут тут вінаваты!\nЁн камандзір, перад царом адкажа строга.\nВы ж гэтыя грашы схавайце, дзеля Бога.\nЯ маю грош мой сціплы царскага служакі,\nІ хопіць мне на пунш і люлечку табакі.\nА вас люблю, вось з вамі вып\'ю, пагуляю.\nПаем, пагутару і гэтак пражываю.\nЯ вас абараню, як следства распачнецца,\nДаю вам слова - справа на ваш бок схінецца.\nМы скажам, што прыйшлі сюды дзеля візіту,\nШто тут сабе гульнулі, кожны быў падпіты,\nА Плут "агонь" каманду крыкнуў выпадкова -\nБітва! І батальён разбілі, і гатова.\nВы ж следства мажце золатам, дзе толькі можна,\nКруціцца будзе. Але толькі асцярожна:\nКазаў я шляхціцу таму з даўгой рапірай,\nШто першы Плут, бо ён жа быў тут камандзірам.\nА Плут жывы, ён можа так загнуць кручочак,\nШто згінеце, бо гэта хітранькі паночак.\nЯму заткніце горла банкавым білетам.\nДык што ж вы, пан з мячом, падумалі аб гэтым?\n \nБылі ўжо ў Плута? Што і як ён вам парадзіў?"\nГервазы аглянуўся, лысіну пагладзіў,\nКіўнуў рукой нядбала, гэтым знак падаўшы,\nШто справу скончыў. Капітан аднак, устаўшы,\nДапытваўся: "Што ж кажа Плут? Маўчаць захоча?"\nА Ключнік злы, што Рыкаў гэтак лезе ў вочы,\nНагнуў вялікі палец да падлогі змрочна,\nПасля махнуў рукою. Гэтым відавочна\nХацеў пытанні скончыць і сказаў: "Вось слова,\nШто змоўчыць Плут! Закончана яго размова!"\nІ хруснуў пальцамі, пасля спусціў далоні,\nЯк бы ўсю таямніцу збіў з іх у разгоне.\n \nТой змрочны жэст усе ў пакоі зразумелі,\nГлядзелі навакол, прагаварыць не смелі,\nІ доўгі час трывала гэткае бязмоўе.\nАзваўся Рыкаў: "Воўк цягаў на безгалоўе!"\n"Requeskat in pace",- мовіў Падкаморы.\n"Відаць,- Суддзя сказаў,- па Божым прыгаворы,\nДы я не вінен, я не ведаў гэтай справы".\nЎзарваўся ксёндз з падушак бледны, але жвавы\n \nЗрок скіраваў на Ключніка і ў неспакоі\nПрамовіў: "Грэх забіць палоннага, без зброі!\nХрыстос вучыў не крыўдзіць помстаю нікога!\nОй, Ключнік! Цяжка ты адкажаш перад Богам.\nАдно ёсць апраўданне,- іншым мовіў тонам,-\nКалі не з помсты ты, а … pro publico bono".\nДык Ключнік і рукой, і галавы наклонам,\nМіргаючы патакваў: "Pro publico bono!"\n \nІ больш не ўспаміналі пра маёра Плута.\nДарма назаўтра кожны абышлі закутак,\nДарма назначылі за труп узнагароду,\nМаёр бясследна знік, нібы ўваліўся ў воду.\nАб тым, што сталася з ім, розна гаварылі,\nДы праўды ні тады, ні потым не адкрылі.\nПыталі ў Ключніка, ды той аднакім тонам\nУсім адказваў толькі: "Рro publico bono!"\nХоць Войскі нешта ведаў, ды пад словам чэсці\nМаўчаў і на нішто умеў адказы звесці.\n \nПасля размовы выйшаў з кабінета Рыкаў,\nА ксёндз цераз Суддзю ўсіх змагароў паклікаў.\nДа іх прамовіў Падкаморы з асцярогай:\n"Браты! Бог нам памог, за намі перамога,\nДы я павінен вам усім сказаць адкрыта,\nШто справа гэтая не будзе нам забыта.\nЗблудзіліся мы ўсе, і ўсе мы вінаваты:\nКсёндз Робак, што навіны нёс нам ранавата,\nА Ключнік з шляхтаю, што кепска зразумелі.\nВайна пачнецца не тады, як мы б хацелі.\nТым часам, хто больш дзейна вёў сябе ў змаганні,\nТаму падумаць зараз трэ\' аб развітанні,\nБо ў Княства уцякаць з вас многім давядзецца.\nТак вось Мацей, які Хрысціцелем завецца,\nТадэвуш, Брытва, Конаўка, ну і другія\nЗа Нёман хай нясуць галовы дарагія.\nА мы тут на адсутных звальваць будзем віны\nІ на Плута, бо хопіць нам тут цяганіны.\nБывайце, не надоўга, бо ўсё ж ёсць надзея,\nШто нам вясной зара свабоды заяснее\nІ край, што вас сягоння гоніць у вандроўку,\nЯк збаўцаў, хутка буцзе сустракаць вас зноўку.\nСуддзя ўсё, што вам трэба, дасць вам на дарогу,\nІ я грашыма акажу вам дапамогу".\n \nБыло ўсім ясна: Падкаморы добра радзіў,\nБо хто з царом хоць бы адзін раз не паладзіў,\nТой з ім ужо не змірыцца ніколі шчыра\nІ змушаны ці біцца, ці згніе ў Сібіры.\nДык у маўчанні сумным азірацца сталі,\nЎздыхнулі і галовамі ўсе заківалі.\nХоць наш зямляк, у чым усе даўно ўжо згодны,\nІ любіць больш жыцця і шчасця край свой родны,\nАднак яго пакінуць згодзіцца заўсёды,\nГатоў цярпець нястачы, здзек даўгія годы,\nЗ людзьмі і лёсам ваяваць і ўсё падужаць,\nКалі ў ім ёсць надзея, што радзіме служыць.\n \nДык заявілі ўсе, што выехаць гатовы,\nДы толькі Бухман не згаджацца меў асновы.\nРазважны Бухман у змаганне не ўмяшаўся,\nАле ў народзе голас свой падаць стараўся.\nПраект знаходзіў добрым, толькі перайначыць\nХацеў яго, развіць, больш ясна растлумачыць,\nА перш за ўсё яшчэ камісію назначыць,\nЯкая б эміграцыі раскрыла мэты,\nУмовы, спосабы і іншыя сакрэты.\nНа жаль, сягоння шляхта часу мела мала,\nТаму з тых Бухманавых рад не скарыстала.\nРазвітваюцца ўсе, каб у дарогу рушыць.\n \nСуддзя стрымоўвае ў пакоі Тадавуша,\nКсяндзу гаворыць: "Расказаць намер я маю\nТабе, што з дня ўчарашняга напэўна знаю,\nШто наш Тадэвуш закаханы шчыра ў Зосю.\nХай перад выездам рукі яе папросіць.\nПытаў я ў Талімэны - не перашкаджае,\nІ Зося волю нашу згодай пацвярджае.\nНяма як павянчаць іх сёння ў гэтай хвілі,\nДык можа б мы іх, браце, зараз заручылі,\nТаму што сэрца маладое ў падарожных,\nЯк ведаеш, спакусаў многа мае розных.\nА вось ужо, хоць маладому, пры пярсцёнку\nТрудней забыцца будзе, што пакінуў жонку,\nІ так памалу ў ім гарачка прамінае,-\nТакую сілу заручальны персцень мае.\n \nЯ сам афект вялікі меў таму год трыццаць\nДа панны Марты, а дагэтуль не забыцца.\nБылі заручаны мы, ды з Божай волі\nНе суджана было нам мець шчаслівай долі -\nАсіраціла беднага мяне Вайшчанка,\nМайго прыяцеля дачушка, Грэчашанка,\nІ не пакінула на памятку нічога,\nАпроч вось гэтага пярсцёнка залатога.\nДык гляну на яго, і мігам набягае\nЯна на думку мне, і Бог мне памагае\nБыць верным ёй і не забыцца век той страты.\nВось зараз я ўдавец, хоць і не быў жанаты\nІ хоць у Войскага і ёсць дачка другая,\nПадобная да той, што мне так дарагая".\nПры гэтым, глянуўшы на персцень чулым вокам,\nСлязу абцёр і ад душы ўздыхнуў глыбока.\n"Дык як, заручыш іх?-спытаў.- Бо ёсць прычыны\nЁн любіць і ёсць слова цёткі і дзяўчыны".\n \nАле Тадэвуш падбягае ўсхваляваны\nІ кажа: "Ўдзячны я вам, дзядзечка каханы,\nШто аб маім вы шчасці гэткі клапатлівы.\nАх, дзядзя! Невымоўна быў бы я шчаслівым,\nКаб Зося сёння заручылася са мною,\nКаб знаў, што будзе колісь жонкаю маёю,\nАле скажу адкрыта: гэтае дзяўчыны\nПакуль што я не варт, на гэта ёсць прычыны…\nБольш не пытайце. Зося ж, калі час назначыць\nЧакаць, дык можа ўжо мяне другім убачыць,\nМо трохі лепшым буду, больш кахання вартым,\nДаб\'юся славы мо ў змаганні тым упартым.\nМагчыма, хутка вернемся ўсе з вандравання,\nТады прыпомню, дзядзя, ваша абяцанне,\nТады, прыкленчыўшы, зноў Зосю прывітаю,\nЗастаўшы ж вольнаю, рукі ў яе спытаю.\nА зараз жджэ мяне вялікая дарога,\nІ Зося можа палюбіць яшчэ другога.\nЯе я звязваць не хачу, не маю права,\nНе заслужыў я гэтага, і ўся тут справа".\n \nКалі ён так з пачуццем гаварыў і з жарам,\nГарэлі шчокі юнака душы пажарам,\nЯк ягады, ў вачах дзве перлы зіхацелі\nІ ўніз з блакітных зрэнак хутка паляцелі.\n \nДы Зося, зацікаўлена, з глыбінь альковы\nСачыла за напрамкам гэтае размовы\nІ чула, як Тадэвуш проста, ясна, смела\nПрызнаўся, што кахае. Сэрца задрыжэла\nУ яе, як слёзы ўбачыла ў вачах хлапчыны,\nДы зразумець была не ў сілах той прычыны,\nЗ якой ён пакахаў і зараз пакідае.\nКуды паедзе? Зося ж тога не жадае!\nВось сёння першы раз пачула нечакана\nВялікую навіну, што была каханай.\nПабегла к хатняму алтарыку святому,\nЎзяла іконку, ладанку - святыню дому.\nНа тым абразіку - святая Генавэфа,\nА ў ладанцы рэліквія свяцейшага Юзэфа,\nАпякуна ўсіх тых, хто хоча заручыцца,\nІ тыя святасці прыносіць у святліцу.\n \n"Вы едзеце, так хутка? Я вам на дарогу\nДам дробны падарунак і перасцярогу:\nКаб з гэтаю рэліквіяй не разлучаода,\nТаксама і пра Зосю нельга забывацца!\nХай Бог вам у ва ўсім і ўсюды дапаможа\nІ хутка верне вас дадому з падарожжа".\nГалоўку ўгнула, змоўкла і ледзь вачаняты\nСамкнула, пырснуў з іх струменьчык слёз багаты.\nІ стоячы ля мілага ёй чалавека,\nБрыльянты слёз губляла Зося з-пад павекаў.\nПрыняў Тадэвуш дар, пацалаваў ёй рукі\nІ мовіў: "Пані! Час ужо настаў разлукі,\nБывай здарова, не забудзь, прашу маліцца\nІ за мяне!.." На болей слоў не мог здабыцца.\n \nДы Граф і Талімэна тут, над спадзяванне,\nУгледзелі, ўвайшоўшы, гэта развітанне.\nГраф быў узрушан, кінуў вокам к Талімэне\nІ мовіў: "Колькі ж прыгажосці ў гэтай сцэне,\nКалі душа байца і маладой дзяўчыны,\nЯк лодка з караблём развітвацца павінны!\nНіколі сэрца так не можа разгарацца,\nЯк пад прымусам ад другога адрывацца.\nЧас, быццам вецер: ён малую свечку здзьмухне,\nАле пажар вялікі з ветру не патухне.\nЗдалёку і ў мяне лепш сэрца разгарыцца.\nЯ вас сапернікам лічыў, мой пан Сапліца.\nПамылка гэта сталася прычынай звады\nІ змусіла нас ажно ў шпаг шукаць парады.\nПамылку бачу: ты ўздыхаў к пастушцы мілай,\nА мне вось гэта німфа сэрца паланіла.\nЎ крыві варожай хай патонуць гневы нашы,\nНе будзем зброі на сябе ўзнімаць бясстрашна,\nНяхай жа спрэчкі ў іншым скончацца змаганні:\nВаюйма за трываласць нашу у каханні!\nІ я, як вы, прадмет пакіну сэрцу мілы.\nСпяшаймася на страшны бой і з поўнай сілы\nВаюйма між сабой цярплівасцю і ўвагай,\nГаняйма ворага рукою дужай і адвагай".\nІ тут жа скіраваў зрок чулы к Талімэне,\nЯна ж не знала, што сказаць ад задзіўлення.\n \n"Мой Граф,- сказаў Суддзя,- а вам дык не канечне\nІ выязджаць. Вы можаце сядзець бяспечна,\nБо ўрад са шляхтай беднай можа распраўляцца,\nА вам, пан Граф, зусім няма чаго баяцца -\nЗнаёмствы маеце і досыць вы багаты,\nКаб суд купіць і не папасціся за краты".\n \n"Не, гэта ўсё з маім характарам не згодна.\nНяма як быць каханкам, дык мне неабходна\nПраславіцца, і я не пашкадую працы,\nКаб мне, хоць сэрцам бедны я, героем стацца".\n \n"Хто ж вам,- спытала Талімэна,- забароніць\nКахаць і быць шчаслівым?" "Лёс мяне мой гоніць,-\nПрамовіў Граф,- прадчуццяў цемра рухам тайным\nВядзе мяне ў чужыну к справам надзвычайным.\nСкажу, што сёння я збіраўся Талімэне\nРазвесці на Гімена алтары гарэнне,\nДы мне якраз навуку даў юнак вось гэты\nАдмовай ад рукі каханае кабеты,\nКаб бегчы сэрца правяраць у перашкодах\nНясталых лёсаў і ў вайны цяжкіх нягодах.\nМаёй пачатак новай эры недалёка!\nГрымела зброяю маёй Бірбанта-рокка,\nНяхай жа і па Польшчы льецца тая слава!"\nІ па эфесе шпагі тут ударыў жвава.\n \n"Што ж,- мовіў Робак,- нельга гэткую ахвоту\nСпыняць, дык едзь, і можаш там узброіць роту,\nЯк той Патоцкі (што ўсю Францыю здзівіла),\nМільён дзяржаве даў, ці следам Радзівіла,\nЯкі, прадаўшы шмат сваіх шэдэўраў панскіх,\nЗдаў грошы на ўзбраенне двух палкоў уланскіх.\nЕдзь, едзь з грашыма, бо людзей там досыць маем,\nА грошай мала ў Княстве, едзь, благаслаўляем".\n \nДык Талімэна Графу ў вочы паглядае\nІ кажа: "Бачу, што ніхто вас не стрымае,\nМой рыцар! Апынуўшыся ж на ратным полі,\nЗірні на гэты вось тваёй каханкі колер!\n(I тут зняла ад сукні стужку, ўміг зрабіла\nКакарду і на грудзі Графу прышпіліла.)\nХай гэты знак вядзе цябе на стрэлы, пікі\nІ на агонь гармат - на подзвіг твой вялікі.\nКалі ж сябе ваеннай славай упрыгожыш\nІ лаўрамі бяссмертнымі абсыпаць зможаш\nІ акрываўлены свой шлем, і рэшту зброі,\nЗірні на гэту вось какарду той парою,\nРуку успомні, што яе прымацавала".\nТут падала руку. І Граф, як выпадала,\nПрыкленчвае, цалуе, а яна ля вока\nДзяржыць хусціну, а другім глядзіць звысока\nНа Графа: ці ўсё гэта праўда? ці магчыма?\nI, уздыхаючы, пацепвала плячыма.\n \nДы тут Суддзя сказаў: "Ідзі, Граф, бо ўжо позна".\nА ксёндз: "Даволі, ўжо!- прамовіў з мінай грознай.-\nСпяшайцеся!" Вось гэтак ксёндз з Суддзём Сапліцам\nІх праганяюць і змушаюць разлучыцца.\nТадэвуш у слязах, на доўгую разлуку\nАбняўся з дзядзькам і ксяндза цалуе ў руку.\nА Робак да грудзей прыціснуў яго скроні,\nЗлажыў на галаве накрыж свае далоні,\nНа неба глянуў і сказаў: "Сынок мой! Богам!"\nІ плакаць стаў… Тадэвуш скрыўся за парогам.\n \n"Як так?- спытаў Суддзя.-І ты яму нічога\nНе скажаш зараз, нават і перад дарогай?"\n"Не,- ксёндз сказаў,- не дам яму ніякіх знакаў\n(I тут, закрыўшыся рукамі, доўга плакаў).\nНяхай ад беднага лепш будзе гэта скрыта,\nШто бацька змушан быў шмат год, накшталт бандыта.\nХавацца ад людзей. Сказаць я марыў,\nДы Богу за грахі зраблю яшчэ ахвяру".\n"Тады пара,- сказаў Суодзя,- падумаць штосьці\nІ аб сабе, бо хвораму ў тваім узросце\nНяма як з іншымі збірацца у вандроўку.\nТы ж мне казаў, што ўжо даўно нагледзеў схоўку,\nСкажы мне, дзе яна? Вунь брычка ўжо гатова,\nНякепскім сховам будзе хатка леснікова".\nА Робак галавой крутнуў: "Да заўтра рана\nЁсць час,- сказаў,- пашлі, мой браце, па плябана,\nКаб як мага хутчэй прыбыў сюды з прычасцем,\nАдпраў усіх, астанься з Ключнікам - на шчасце,\nЁн тут. І дзверы зачыні".\n \nЯго наказы\nСуддзя ўсе споўніў, сеў на ложак, а Гервазы\nСтаіць, апёршы локці на мячы, а скроні,\nПрыгнуўшыся, заціснуў у свае далоні.\n \nА Робак, перш чым мовіць, Ключніка аблічча\nПраверыў пільным вокам моўчкі, таямніча.\nІ як хірург перш мяккую руку ўскладае\nНа цела ў месцы, дзе яго прабіць жадае,\nТак Робак быстрыню сваіх вачэй злагодзіў\nІ імі па Гервазага вачах праводзіў,\nЎканцы, як бы рашыўшыся, ўваткнуць нож зразу,\n \nПрыкрыў рукою вочы і пачаў ад сказа:\n"Я - Яцак Сапліца…"\n \nІ Ключнік, гэта слова\nПачуўшы, згорбіўся і, корпуса паловай\nНахілены наперад, звіс, прыгнуўшы ногі,\nЯк камень, спынены ў палёце ў паўдарогі,\nТапырыў вусы, вусны расчыняў шырока,\nГразіў зубоў аскалам, страшным блескам вока,\nРапіру выпусціў, пасля каленьмі сціснуў\nКаля зямлі, рукой хапаў, і меч павіснуў\nЛя ног, з\'язджаў назад, што раз распрасціраўся\nІ ў розныя бакі канцом сваім ківаўся.\nГервазы быў, як рысь паранены, што хоча\nЗ густэчы дрэва кінуцца стральцу у вочы:\nЎздымаецца клубком, мармыча, зрок крывавы\nІскрыцца, вусы ходзяць, б\'ецца хвост рухавы.\n \n"Нішто мяне ўжо ўстрашыць,- ксёндз сказаў,- не можа,\nБо ўжо я, пан Рэмбайла, пад рукою Божай,\nАле ў імя таго, які свет грэшны збавіў,\nБлагаслаўляў сваіх забойцаў і адправіў\nБандыта ў рай, прашу цябе, апамятайся\nІ выслухаць расказ мой гэты пастарайся.\nСам прызнаюся: я для сэрца аблягчэння\nПрасіць хачу, хоць мо й не будзе, прабачэння.\nПаслухай споведзі маёй, пасля са мною\nРабі што хочаш". Рукі склаў перад сабою,\nЯк пры малітве. Ключнік адступаў з вачыма\nАдкрыгымі, рукой біў лоб, сціскаў плячыма.\n \nА ксёндз тут распачаў сваё апавяданне,\nЯк жыў з Гарэшкам, пра вялікае каханне\nЗ яго дачкой і ад таго ўсе непаладкі.\nДы гаварыў бязладна, і былі выпадкі,\nШто скаргі і папрокі споведзь абрывалі,\nІ быццам ён канчаў, ды зноў працягваў далей.\n \nА Ключнік, знаючы падзеі ўсе дакладна,\nУсю аповесць, што вялася так бязладна,\nПарадкаваў, забытае ішло на памяць.\nАле Суддзя ўсяго не мог дакладна ўцяміць.\nАбодва слухалі, спусціўшы ўніз галовы,\nА ў Яцка ўсё цяжэй зляталі з вуснаў словы,\nІ часта запыняўся.\n\n	<b>* * *</b>\n"Ты ж ведаеш, Гервазанька, як Стольнік проста\nI часта заклікаў мяне, узносіў тосты,\nКрычаў не раз пры ўсіх - таго мне не забыцца,\nШто друг яго найлепшы - гэта я, Сапліца.\nА як ён абдымаў! Здавалася, са мною\nГатоў ён падзяліцца нават быў душою.\nПрыяцель ён? Ён знаў, як там усё гарэла\nЎ душы маёй…\n\n	<b>* * *</b>\nТым часам шэпты сталі навакол кружыцца,\nТакі-сякі казаў мне: "Эй ты, пан Сапліца,\nДарма стараешся, саноўніка парогі,\nНе йначай, завысокія на Яцка ногі!"\nСмяяўся я, нібыта я ў нішто магнатаў\nСтаўляў, а з імі дочкі ўсіх арыстакратаў,\nШто быццам к ім хаджу па дружбе на гулянкі,\nА ў жоны не вазьму другой, апроч шляхцянкі\nАле ў душу калолі гэтакія жарты.\nЯ малады быў, ведаў, колькі быў я варты\nУ нас, дзе шляхціц побач мог з арыстакратам\nСтаць каралеўскае кароны кандыдатам!\nТэнчынскі ж некалі і ў каралеўскім родзе\nПрасіў рукі і атрымаў яе па згодзе.\nІмя Сапліцы горшае, скажы адкрыта,\nКрывёю, службай для Рэч Паспалітай?\n\n	<b>* * *</b>\nЯк лёгка можна шчасце знішчыць чалавеку\nЗа раз, а не паправіш на працягу веку!\nХапіла б толькі Стольніка на тое згоды,\nІ мы былі б шчаслівымі даўгія годы!\nМо жыў бы сёння ён тут пры сваім дзіцяці,\nПры Еве дарагой, і пры удзячным зяцю\nІ ўнукаў калыхаў бы з поўным супакоем,\nА так, вось бачыш што? Загублены мы двое,\nІ сам - забойства гэта - і ўсіх бед прычыны,\nІ ўсе мае пазнейшыя грахі і віны…\nЯ абвіняць не ў праве, я свой гнеў пакінуў,\nЯ абвіняць не ў праве - праз мяне ён згінуў,\nАле і ён…\n\n	<b>* * *</b>\nКаб раз ужо адказ мне пэўны даў адкрыта,\nБо знаў пачуцці нашы, каб маіх візітаў\nБольш не прымаў, хто знае, мо б я пасварыўся,\nПагневаўся, паехаў, болей не з\'явіўся.\nАле ён тут прыдумаў хітры план і новы:\nАб тым, як быццам, не магло быць мовы,\nКаб я пасмеў пра сувязь вымавіць два словы.\nА я яму патрэбны быў, бо у пашане\nБыў я і ў шляхты, і ў магнатаў пры спатканні.\nДык ён, нібы маіх пачуццяў не заўважваў,\nПрымаў мяне, як і даўней, са мной расхаджваў,\nПрасіў часцей наведваць. А як толькі ў залі\nМы заставаліся удвух, уміг вязалі\nМае пачуцці, просьбы, план ужо гатовы\nЯго сумысля абыякавыя словы\nПра сеймікі, суды, пра паляванні…\n\n	<b>* * *</b>\nНе раз за чаркамі, пачуццям даўшы волю,\nЁн кляўся ў дружбе, абдымаў мяне да болю,\nБо я патрэбны быў са зброяю ці ў сойме.\nКалі я мусіў абдымаць яго, хто ж пойме,\nЯкая злосць ва мне кіпела! Ў вуснах сліну\nТрымаў, рука сціскала шаблю. Думаў, кіну\nЎсё гэта, плюнуўшы на дружбу ваяўніча,\nДы Ева, бачачы мой зрок, маё аблічча,\nУгадвала, не знаю як, што ўсё кіпела\nВа мне. Глядзела з просьбай на мяне, бляднела.\nА гэта ж галубочак быў такі лагодны,\nІ зрок яе быў гэткі ветлівы, пагодны!\nТакі анёльскі, што спыняў я пыл імклівы,\nНе меў адвагі гневацца, сядзеў маўклівы.\nІ я, ва ўсёй Літве задзіра ўсім вядомы,\nПерад якім дрыжалі панскія харомы,\nЯкі не толькі Стольніка б не пабаяўся,\nА нават каралю у крыўду б мо не даўся,\nШто ў шал мяне прыводзіла любая спрэчка,\nЯ ў той час злы, п\'яны маўчаў, нібы авечка!\nЯк бы Santissimum угледзеў!\n\n	<b>* * *</b>\nЦі раз збіраўся сэрцам я яму адкрыцца,\nУнізіцца да просьбаў перад ім, скарыцца,\nДы, глянуўшы у вочы, сустракаў пагляды\nХалодныя, як лёд. Дык сам зноў быў не рады\nСваім пачуццям і стараўся зноў упарта\nАб іншых справах гаварыць ці строіць жарты.\nСапліцаў прозвішча, каб толькі не прыблізіць\nСябе да пана і не атрымаць адмовы,\nБо колькі ж паміж шляхтаю было б размовы,\nКаб ведалі, што я, Яцак…\n\n	<b>* * *</b>\nГарэшкі за Сапліцу дзеўкі не аддалі!\nМне, Яцку, чорнай поліўкі на стол падалі!\n \nЎканцы, не ведаючы, што і як уладзіць,\nНадумаў я са шляхты полк малы зграмадзіць\nI, кінуўшы павет свой і свой край каханы,\nПрабрацца ў бок Масквы ці дзе на басурманы,\nІ ваяваць. Паехаў я на развітанне\nДа Стольніка з надзеяй, што калі ён гляне\nНа сябра даўняга, якога у пашане\nУсё ж меў за вернасць і вялікія карысці,\nЯкі вось зараз хоча выехаць кудысьці,\nДык можа ўзварухнецца ў ім пачуцце трошкі\nІ мо пакажа ён мне, як слімак той рожкі,\nКрыху душы людской!\nАх, той, хто хоць крыху для сябра сэрца мае,\nХоць іскрачку пачуццяў у душы хавае,\nДабудзе тую іскрачку пры развітанні,\nЯк аганёк жыцця апошні пры скананні!\nКалі апошні раз над сябрам схіліць скроні,\nТо вока найцвярдзейшае слязу аброніць.\n\n	<b>* * *</b>\nБядачка, чуючы, што еду, пабялела,\nЯк труп, звалілася без памяці - самлела.\nПрамовіць не магла і колькі мела сілы,\nДушыла страшны плач - такі я быў ёй мілы!\n\n	<b>* * *</b>\nЯ помню, першы раз тады слязьмі заліўся\nАд радасці і роспачы. Пра ўсё забыўся\nI думаў кінуцца старому проста ў ногі\nІ віцца вужам, і крычаць: "Вярні з дарогі,\nЯк з солі слуп, стаў весці ветліва, нягодны,\nГаворку, ды пра што? Пра доччына вяселле!\nУ гэткай хвілі! Гервазы, ты ж у целе\nДушу людскую маеш!\n \nКажа: "Пан Сапліца,\nЯкраз ка мне прыехаў сват Кашталяніцаў.\nТы сябра мой, што скажаш мне аб гэтых сватах?\nДачка ж мая прыгожая, з сям\'і багатай,\nКаштэлян Віцебскі, як знаеш, у сенаце\nПачэснае займае крэсла! Дык як, браце?"\nЗусім не памятаю я свайго адказу,\nЗдаецца, моўчкі выбег, на каня сеў зразу!"\n\n	<b>* * *</b>\n"Ты, Яцак,- мовіў Ключнік,- мудрыя прычыны\nЗнаходзіш, ды твае не зменшацца тым віны!\nЗдаралася ж ужо, і то не раз на свеце,\nШто дочку караля ці пана на прыкмеце\nХто меў, дык думаў, як схапіць яе, украсці,\nАдкрыта помсціць. Але хітра так напасці\nІ пана польскага ў адно забіць з Масквою! "\n \n"Не быў я ў змове!- ксёндз пярэчыў галавою.-\nБраць гвалтам? Мог бы я яе з-за крат, з-за клямак\nЗабраць, разбіць бы мог у пыл яго той замак!\nЯ Добрынь меў з сабой і іншыя засценкі.\nАх, каб яна была, як іншыя паненкі,\nЗдаровая! Калі б уцёкаў і пагоні\nЦяжары вынесці магла, каб зброя, коні\nЯе не страшылі, не ждаў бы я й хвіліны!\nАле ж яна была, як чэрвік матыліны -\nТакая кволая, пястушачка! Дык сіла\nТут не падходзіла - яна б яе забіла.\nНе мог я! Не!\nАдкрыта помсціць, замак разваліць у грузы\nСтыдаўся, бо сказалі б - помшчу за канфузы!\nАх, Ключнік! Сэрца простае тваё не знае,\nЯкое пекла ў сэрцы ўніжаны хавае!\nА сатана штораз то мне падсоўваў планы:\nКрывава помсціць, а прычына каб нязнанай\nБыла нікому, і пра Еву каб забыцца,\nУ замку не бываць, з другою ажаніцца,\nА там як-небудзь пашукаць якой зачэпкі,\nАдпомсціць.\n \nІ мне здалося: зжыў я з сэрца дарагую,\nБыў рады з выдумкі, і ўзяў сабе другую,\nЯкая трапілася, дзеўчыну-нябогу!\nНядобра я зрабіў, і кара ж была строгай,\nЯ не любіў яе. Тадэвушава маці\nМяне кахала, бедная, але, мой браце,\nСваім каханнем першым я быў з толку збіты,\nДык быў, нібы шалёны, заўсягды сярдзіты.\nДарма шукаў сабе заняткаў, інтарэсаў.\nНадарма ўсё! Ды ж апантаны помсты бесам,\nНе мог знайсці сабе ні месца, ні спакою\nНідзе на свеце. Стомлен доляю такою,\nЯ піць пачаў.\n \nУ хуткім часе жонка з той бяды памёрла,\nПакінуўшы дзіця. Мне сэрца роспач жорла!\n\n	<b>* * *</b>\nАх, як бясконца быў яе мне вобраз мілы!\nГод столькі! Дзе не быў я! а не маю сілы\nАб ёй забыцца. Вечна твар яе каханы\nСтаіць перада мной, нібы намаляваны!\nЯ піў, але не мог пазбыцца ўсё ўспамінаў\nАб ёй. Не мог, хоць гэтулькі прайшоў краінаў!\nВось зараз я манах, скрываўлены і хворы,\nА гавару аб ёй праз час ужо каторы -\nПра гэта гаварыць цяпер? Хай Бог прабачыць\nХачу свае пачуцці тыя растлумачыць,\nЯкія змусілі…\n \nБыло якраз пасля яе заручын, помню,\nУсе толькі пра заручыны гудзелі, помню.\nРасказвалі, што Ева, як пярсцёнак брала\nАд жаніха, прытомнасць страціла і ўпала,\nШто хворая яна, што плача, засыхае,\nУгадвалі, што некага тайком кахае.\nА Стольнік рад быў і спакойны. Як заўсёды,\nЗбіраў сяброў і баляваў з тае нагоды.\nМяне не запрашаў - нашто ж я быў патрэбны?\nІ бедната мая, і ход жыцця ганебны\nПасмешышчам мяне зрабілі перад светам,\nМяне, які калісьці трос усім паветам,\nМяне, якога на\'т Радзівіл зваў: Каханку!\nМяне, які як бег на бойку ці гулянку,\nТо большая чым князя акружала світа.\nКалі я шаблю выняў, то вакол сярдзіта\nБлішчэлі сотні іх для страху замкаў панскіх!\nІ вось я стаў пасмешышчам дзяцей сялянскіх!\nТакой зрабіўся я ў людскіх вачах драбніцай!\nКалісьці важны, слаўны Яцак, пан Сапліца!"\n \nТут бернардын аслаб і зноў апаў на ложак,\nА Ключнік мовіў схваляваны: "Мой ты Божа!\nІ праўда, праўда! І няўжо ты гэта, Яцку?\nСапліца і манах? І жыў так па-жабрацку?\nТы той, якога помню, як здароў, румяны,\nПрыгожы шляхціц быў панамі разрываны\nІ за якім шалелі ўсе жанчыны! Вусе!\nНе так даўно! Ты так зблажэў! Я не зміруся,\nШто не пазнаў цябе па стрэле тым удалым,\nТакім цудоўным у мядзведзя, дасканалым!\nБо над цябе стралка Літва не знала наша,\nI шабляй біўся не горш Мацька ты, манаша!\nСапраўды! пра цябе пяялі ў нас паненкі:\n"Як Яцак круціць вус, трасуцца ўсе засценкі,\nКалі завяжа вус супроць тых, хто нямілы,\nДык хай дрыжаць, хоць бы і нават Радзівілы".\nВось гэткі вузел завязаў майму ты пану!\nНяшчасны! Гэта ты? І ты надзеў сутану?\nВус-Яцак - ён манах! Мой вялікі Божа!\nІ зараз! га! Ды так табе прайсці не можа,\nЯ даў прысягу: хто Гарэшкаў акрывавіў…"\n \nТут ксёндз ізноў прыўстаў на ложку і дабавіў:\n"Я ездзіў каля замка. Колькі бесаў выла\nЎ душы маёй, ніякая не злічыць, сіла!\nЁн, Стольнік, дочку забівае! Я - забіты\nІ знішчаны! Пад браму чорт прывёў сярдзіты.\nЗірні, як ён гуляе! Што дзень баль і п\'янства!\nЯк свецяць вокны! Музыка! Гуляе панства!\nІ замак не абваліцца на чэрап лысы!\nПадумай помсціць, дык чорт зброю дасць: хапіся.\nЛедзь я падумаў, чэрці маскалёў наслалі!\nСтаяў я, гледзячы, як замак штурмавалі.\n\n	<b>* * *</b>\nБо фальш, што быў я з маскалямі ў нейкай змове.\n\n	<b>* * *</b>\nГлядзеў, а думкі розныя, на безгалоўе,\nВіліся. Перш глядзеў на ўсё, скажу адкрьгга,\nЯк на пажар дзіця, і з пачуццём бандыта\nЧакаў, калі ўсё зваліцца і загарыцца.\nЧасамі думаў ратаваць яе пусціцца,\nІ нават Стольніка\n\n	<b>* * *</b>\nА бараніліся тады вы смела, ўпарта,\nХоць маскалі атакавалі не на жарты.\nСтраляюць кепска! Ўбачыўшы, што адступалі,\nЯ закіпеў ад злосці - Стольнік зноў на хвалі!\nІ так яму на свеце у ва ўсім вядзецца?\nДык і ад гэтага нападу адаб\'ецца?\nЯ засаромлены пайшоў, а ўжо быў ранак,\nАжно гляджу, пазнаў: выходзіць ён на ганак\nІ запінкай брыльянтавай мігціць на сонцы,\nІ круціць вус, сабой здаволены бясконца.\nІ мне здалося, што смяяўся нада мною,\nШто ён мяне пазнаў і ўзмахваў так рукою\n3 насмешкай і пагрозай. Карабін хапаю\nУ салдата, ледзь падняў - я стрэліў, не згадаю!\nТы знаеш!\n \nПракляты самапал! Бо той, хто забівае\nМячом - замахваецца, круціць, адбівае,\nРаззброіць можа ворага або спыніцца,\nА зброя агнястрэльная - абы схапіцца,\nАдна хвілінка, іскарка…\n\n	<b>* * *</b>\nЦі ж я ўцякаў, як ты ў мяне наставіў дула?\nСтаяў я моўчкі, роспач сэрца агарнула\nI з жалю нейкага я на\'т не зварухнуўся.\nЧаму ж ты, ах, Гервазы, ў той час прамахнуўся?\nЗрабіў бы ласку! Ды, відаць, за грэх пакуты\nПатрэбныя…"\n \nЗноў задыхнуўся, болем скуты\n"Бог бачыць,- мовіў Ключнік,- што я шчыра меціў!\nА стрэл твой колькі ж выпусціў крыві! Прыкмеціў,\nЯкой азваўся ў нашых сем\'ях ён бядою?\nА гэтаму ўсяму, пан Яцак, ты віною!\nА сёння, калі Графа ледзь-ледзь не задзелі,\nАпошняга з Гарэшкаў, хоць і па кудзелі,\nТы засланіў яго. Калі маскаль стараўся\nМяне забіць, то праз цябе я жыў застаўся.\nДык калі праўда, што ты стаў ксяндзом-манахам,\nТо ўжо не згінеш пад Сцізорыкавым ўзмахам.\nБывай, не праступлю больш вашага парога,\nЦяпер мы квіты, дык пакіньма рэшту Богу!"\n \nТут Яцак працягнуў руку, але Гервазы\nАдскочыў, кажучы: "Мне нельга без абразы\nКрануць рукі тваёй - па гонару законах!\nЯна скрываўлена не pro publico bono".\n \nДык Яцак на падушкі зноў апаў бяссільна,\nШтораз бляднейшы, і пачаў распытваць пільна\nСуддзю ізноў, ці пасылалі па плябана,\nА Ключніку сказаў: "Вось я малю васпана\nЗастацца, зараз скончу, ледзь мне хопіць сілы\nСказаць. Пан Ключнік, я стаю ўжо ля магілы!"\n \n"Што ты,- сказаў Суддзя,- я ж бачыў сам, што рана\nНе страшная, а ты так пільна жджэш плябана?\nЗмяніць мо перавязку? Лекара, быць можа?\nЎ аптэчцы ёсць…" Ксёндз перарваў: "Не дапаможа\nНішто. Была старая рана там з-пад Ены,\nА сёння зачапілі, дык і ўсё - гангрэна.\nА я на ранах знаюся - вось кроў, як сажа,\nДы гэта глупства ўсё… Дык што тут доктар скажа?\nРаз паміраем, здаць цяпер ці потым душу…\nДаруйце, пане Ключнік, я закончыць мушу!\n\n	<b>* * *</b>\nІ ў тым заслуга ёсць, не стацца вінаватым\nПерад народам, хоць і здраднікам праклятым\nЦябе завуць, так як было тады са мною!\n\n	<b>* * *</b>\nІ здрадніка імя ішло за мной чумою.\nЗнаёмыя са мной не сталі сустракацца,\nСябры мае мяне ўжо сталі выракацца.\nХто баязлівы, той здалёк ледзь прывітаўся.\nДы на\'т габрэй які, мужык і той стараўся,\nХоць пакланіўшыся, правесці злосным смехам\nА слова "здраднік" адбівалася ўкруг рэхам\nІ цэлы дзень ад рання самага да змроку\nВілося прада мной, як пламя ў хворым воку.\nАднак не быў я здраднікам радзімы.\n \nМаскоўскім сябрам гвалтам я пачаў лічыцца.\nЗямлі Гарэшкаў частку аддалі Сапліцам\nТаргавічаны ды надумалі і ўрадам\nМяне ушанаваць. Каб быў я здольны к здрадам\nЧорт радзіў, дык я стаў бы сільны і багаты.\nКаб стаў я маскалём, дык першыя магнаты\nМаёй шукалі б ласкі. Сын шляхоцкай хаты\nІ селянін, што землякоў так папракаюць\nЗа службу маскалям, удачлівых не хаюць.\nЯ гэта ведаў - і не мог аднак жа.\n\n	<b>* * *</b>\nЯ ўцёк з радзімы!\nДзе я не быў! Чаго не перанёс!\n\n	<b>* * *</b>\nАле мне Бог памог душу ад смерці збавіць:\nПаправіцца павінен быў я і направіць\nНаколькі можна, тое\n\n	<b>* * *</b>\nГарэшкі дочка ўмерла на Сібіры дзесьці,\nІ ваявода, муж, прапаў там дзесь без весці\nПакінулі дзіцятка на радзіме, Зосю.\nЯ гадаваць яе загад даў…\n\n	<b>* * *</b>\nБольш чым з кахання, з гонару хутчэй дурнога\nЗабіў я, дык стаў сціплым, стаў слугою Бога.\nЯк быў я рызыкантам, злоснікам, гулякам,\nДык галаву спусціў, манахам стаў Рабакам,\nШто як чарвяк у пыле…\n \nЗлы прыклад для радзімы, падазрэнне здрады\nЯ адкупіць рашыў і заплаціць быў рады\nКрывёй, самаадданасцю…\n \nЯ ваяваў за край, дзе? Як? Казаць не буду.\nЯ не баяўся стрэлаў, ні агню, ні труду.\nАднак мілей успамінаю я не войны,\nА ўчынкі ціхія, малыя, час спакойны\nI мукі, што ніхто…\n \nНе раз мне давялося і ў свой край прабрацца,\nНасіць загады камандзіраў, запазнацца\n3 жыццём падпольным. Знаюць і галіцыяне\nКаптур мой бернардынскі, і велькапаляне!\nЛя тачкі гніў я цэлы год у прускай яме,\nІ тройчы маскалі нявечылі кіямі,\nВялі ўжо і ў Сібір. Пасля зноў аўстрыякі\nЎ Шпільберга падзямеллях мне даліся ў знакі,\nСядзеў у carcer durum, ды Бог проста цудам\nДазволіў мне памерці паміж родным людам,\n3 прычасцем…\n \nА мо й цяпер я саграшыў, што так зарання,\nНе па загаду ўладаў распачаў паўстанне!\nДы думка, што Сапліцы першыя ў радзіме\n"Пагоню" ўзнімуць і сваё праславяць імя…\nЗдаецца… думка чыстая…\nХацеў ты помсты? Маеш! Хопіць гэтай кары,\nШто Бог тваім мячом разбіў мае ўсе мары.\nТы збльггаў планы шмат гадоў снаванай змовы\nІ мэты велізарнае сарваў асновы!\nАпошнія мае пачуцці ў гэтым свеце,\nЯкія я насіў, што мне былі, як дзеці,\nТы ў бацькавых вачах забіў. І я прабачыў!\nТы!.."\n \n"Каб таксама Бог і мне прабачыць рачыў!-\nПрамовіў Ключнік.- Калі хочаш прычасціцца,\nДык я ж не лютар, не схізматык, пан Сапліца!\nХто крыўдзіць цяжка хворага, той моцна грэшыць.\nХачу сказаць такое, што цябе мо ўцешыць:\nКалі нябожчык пан мой ранены зваліўся,\nА я укленчыў ля яго і нахіліўся\nНад ім, мячом крыві кранаючы, і кляўся\nАдпомсціць, пан руку ўгару падняць стараўся\nІ крыж паветраны ў тваім напрамку значыў.\nНе мог сказаць, дык знак даў, што табе прабачыў.\nЯ зразумеў, ды так паддаўся д\'яблу злому,\nШто пра той крыж ні слова не сказаў нікому".\n \nТут мукі хворага размову перарвалі,\nІ доўгія хвіліны цішыні насталі.\nКсяндза чакаюць. Вось падковы зазванілі\nІ арандар пастукаў у той самай хвілі:\nПісьмо ёсць важнае, пакажа толькі Яцку.\nДык Яцак перадаў пісьмо Суддзі па-брацку,\nПрасіў чытаць. Пісьмо ад Фішара, ад шэфа\nСа штаба войскаў Панятоўскага Юзэфа.\nДаносіць ён, што ў кесаравым кабінеце\nВайна ўжо вырашана і па цэлым свеце\nЎжо аб\'яўляецца. Варшаўскі сейм сабраны\n3 удзелам мазаўшан. Народ усхваляваны.\nЛітва ізноў павінна з Польшчаю злучыцца.\n \nА Яцак, слухаючы, ціха стаў маліцца\nГрамнічку пасвянцаную да сэрца ціснуў,\nІ зрокам абнадзееным у неба бліснуў.\nЗаліўшыся апошняй радаснай слязою,\nСказаў: "Цяпер пусці слугу твайго ў спакоі!".\nУсе укленчылі, бо тут жа за парогам\nЗванок азваўся: ксёндз прыехаў "з Панам Богам".\n \nЯкраз ужо і ноч рассейваць стала цені -\nРужовыя ўжо беглі праз блакіт праменні.\nПраз вокны ўскочылі брыльянтавыя стрэлы\nІ твар на ложку, ад пакутаў пастарэлы,\nПрыгожа ўбралі, золатам акрыўшы скроні,\nШто ззяў, нібы святы, у вогненай кароне.\n\n	<b>Кніга адзінаццатая. Год 1812</b>\n\nО годзе той, як памятны ты ў нашым краі!\nЦябе завуць дагэтуль годам ураджаю\nІ годам войнаў, і дагэтуль людзі баюць\nПра слаўны год і песні пра яго спяваюць.\nДаўно ты быў прадказаны нябесным цудам\nІ звесткай папярэджаны глухой між людам.\nНа сэрцы літвіноў напала ў весну гэту\nІ прадчуванне, нібы прад сканчэннем свету,\nІ сумна-радаснае нейкае чаканне\n \nI быдла ў полі першы раз вясною ранняй,\nХоць і заморанае голадам, худое,\nНа рунь не бегла, а лянівай грамадою\nПаклалася, ўдыхаючы раллі пах свежы,\nРаўло і перажоўвала астаткі ежы.\nСяляне, цягнучыся на палі з плугамі,\nНе цешацца вясной ні полем, ні лугамі\n \nСтрымоўваюць валоў і коней з бараною\nІ ўсё цікавяцца заходняй стараною,\nЯк быццам цуду выглядаючы якога.\nНа птушкі з выраю глядзяць усе з трывогай.\nВярнуўся бусел на гняздо і на світанні\nРаскінуў крыллі белыя - вясны сцяг ранні.\nЗа ім крыклівым статкам, дружнай грамадою\nЛяцелі ластаўкі, кружылі над вадою\nІ мерзлае балота на дамкі насілі.\nВальдшнэпаў вечарам шуршэлі ў лесе крыллі,\nІ статкі дзікіх гусак неба пакідалі\nІ зморана і гулка на папас сядалі,\nІ дзесьці ў хмарах чуўся покліч жураўліны.\nНачныя старажы ў такія вось хвіліны\nПытаюць здзіўлена: што птушак так трывожыць\nІ што іх гэткі ранні пералёт варожыць?\nА вось і статкі новыя; як гурт сінічак,\nШпакоў і снегіроў, заззялі маляўніча\nНа стройньк шапках кутасы, сцяжкі на піках.\nВось коннікі! Здзіўляе зброя, форма, лік іх!\nПалкі, як талы снег вясною, нечакана\nПлывуць дарогамі няспынна, нестрымана.\nЗ лясоў чарнеюць шапкі, штык ільсніцца важкі,\nПаўзуць пяхоты незлічонае мурашкі.\nУсе на поўнач! Быццам вырай пакідалі\nЗа птушкамі і людзі, паляцеўшы ў далі,\nНібы іх гнаў інстынкт у гэты край нязнаны\nГарматы, людзі, коні цераз змрок, туманы\nПлывуць, а неба палымнее ад пажараў,\nДрыжыць зямля ад перуноў і ад цяжараў.\nВайна! вайна! Літва кутка таго не мела,\nДзе б гул яе не трапіў. Там, дзе зелянела\nГустэча пушчаў, дзе мужык амаль ніколі\nГраніц лясоў не парушаў, не быў на полі;\nНе знаў другіх, апроч віхуры, ў небе зыкаў,\nА на зямлі, апроч звярыны рыкаў,\nГасцей не бачыў, акрамя ваўкоў і дзікаў,\nЗаўважыў полымя на небе, дым кудлаты.\nУ пушчы грукат - там ядро з якойсь гарматы,\nЗблудзіўшы, ў лес апала. І зубр барадаты,\nСтрывожаны сукоў і пнёў трашчаннем жудкім,\nСарваўся з моху, ўздыбіў грыву рухам хуткім\nІ на пярэднія прыўзняўся мігам ногі,\nЎстрасае барадой ад дзіву і трывогі\nІ пазірае ў лом на бляскі папялішча.\nА там граната круціцца, гудзе і свішча,\nІ з гукам рвецца, як пярун. І зубр баіцца\nЎ жыцці мо першы раз і ў глуш бяжыць забіцца.\n \n"Дзе бітва? у якім баку?"- хлапцы пытаюць\nІ зброю рвуць, жанчыны рукі узнімаюць.\nУсе у перамогу вераць, са слязамі\nКрычаць: "З Напалеонам Бог, а Напалеон з намі!"\nО ты, вясна! так памятная ў нашым краю,\nВядомая вясна вайны! Вясна ўраджаю!\nЯкой жа ты была чароўнай і кіпучай,\nТравою, збожжам, кветкамі, людзьмі бліскучай,\nБагатаю здарэннямі, надзеяў поўнай!\nЦябе я помню марай соннаю цудоўнай!\nНароджаны ў няволі, скуты з год дзіцячых,\nАдну вясну ў жыцці я гэтакую бачыў.\nДвор Сапліцаў быў каля самае дарогі,\nЯкой вялі свае палкі да перамогі\nКнязь Юзаф і Вестфаліі кароль Геронім.\nЗанята ўжо Літва ад Гродна аж па Слонім,\nІ вось кароль даў войску тры дні адпачынку.\nДы польскія салдаты нават на хвілінку\nСпыніцца не хацелі, ўголас наракалі,\nШто з войскам царскім іх схапіцца не пускалі\nНепадалёк раскінуў князь свой штаб асноўны,\nА ў Сапліцове войска з сорак тысяч поўных,\nI са штабамі сталі генерал Дамброўскі,\nКнязевіч, Малахоўскі, Гедрайць і Грабоўскі.\nБыло не рана, як прыйшлі, дык дзе папала,\nУ замку, у двары, кватэрай войска стала.\nРасстаўлены ўжо варты, выданы загады,\nДык кожны, маршам стомлены, прылегчы рады\nЎначы заціхла ў замку, на двары, на полі,\nІ толькі цені патрулёў снуюць паволі.\nЧасамі ўзблісне вогнішча там-сям у змроку\nІ пільнай варты поклічы чуваць здалёку.\nСпаў гаспадар і камандзіры, і салдаты.\nІ толькі Войскі сном салодкім не абняты,\nБо Войскі думае бяседу заўтра справіць,\nЯкой жадае дом Сапліцы ўвек праславіць,\nБяседу, вартую гасцей даўно чаканых\nІ сэрцу мілых, так здалёку пазбіраных,\nЯкая вінна і сямейным святам стацца,\nБо заўтра аж тры пары будуць заручацца.\nА генерал Дамброўскі праявіў жаданне\nАбед мець польскі.\nХоць і час ужо не ранні,\nДы з Войскім жвава аж пяць кухараў кухмарыць\nЗ двароў суседніх. Вось у кухні гаспадарыць\nСягоння ён, і ён адказны за ўсе стравы,\nНа ім каўпак, фартух. Стары рухавы\nТрымае бітку, каб гнаць бруд ёй усялякі,\nЯкі так хціва налятае на прысмакі,\nДругой рукою акуляры ускладае\nI, з-пад палы дастаўшы кнігу, раскладае.\nЗавецца кніга тая "Кухар дасканалы",\nА ў ёй дакладна спісаны ўсе спецыялы\nСталоў у Польшчы. Раз у Рыме граф з Тэнчына\nПа ёй гасцей прымаў такім раскошным чынам,\nШто гэта нават папу Урбана здзівіла.\nПасля па ёй таксама ў князя Радзівіла\nПрымалі ў Несвіжы манарха Станіслава.\nТам гэтакі быў баль, якога слава\nЎ Літве паўсюль й цяпер жыве ў сялянскай казцы.\nШто вычытае Войскі, па яго указцы\nУ момант кухары умелыя рыхтуюць.\nКіпіць работа, пяцьдзесят нажоў шаткуюць.\nА кухцікі уюцца, нібы чэрці ў пекле:\nТой дровы носіць, той гаршкі, там штосьці секлі,\nЛілі ў катлы і на патэльні; дым клубіцца,\nБо нехта з мехам-паддувалам мітусіцца.\nА Войскі, каб у печы полымя не згасла,\nСказаў узліць на дровы топленага масла\n(Дазволен гэткі збытак у багатым дому).\nПільнуюць кухцікі агню, забыўшы стому,\nДругія на ражнах пякуць кускі дзічыны-\nКазляціны, аленіны або ласіны.\nТам птушкі скубленай уецца пух лятучы,\nЛяжаць курэй, гусей, глушцоў, цяцерак кучы.\nКурэй было не многа, бо ад той выправы,\nЯкую ў час наезду Сак зрабіў крывавы\nНа птушнікі, з былога Зосі валадарства\nНе засталося птушкі нават на лякарства,\nІ не паспела птаства вырасціць нанова\nБагатае курмі калісьці Сапліцова.\nІ так вялікі мяса маецца дастатак,\nСабранага ў двары і звезенага з ятак,\nІ з лесу, і з суседства, і адкуль трапляла.\nСказаў бы, малака ад птушак не хапала.\nДзве рэчы ў тым банкеце вінны спалучацца\nЗ загаду панскага: дастатак і мастацтва.\nЎзыходзіў ясны дзень святой Мадонны кветнай\nЦудоўнаю бясконца раніцаю летняй,\nДзе неба чыстае над соннаю зямлёю\nВісела сінім морам, поўным супакою.\nЗор колькі свеціць, як жамчужыны, няярка,\nА збоку адзінокая праходзіць хмарка\nI, летучы, ў блакіце крылле акунае,\nЯкое нам анёла ўраз напамінае\nТаго, што, на зямлі малітвай прытрыманы,\nСпяшаецца цяпер у свой палац туманны.\nУжо на дне нябёсаў перлы зор здрабнелі\nІ згаслі. Вось чало нябёс яснее ў белі\nІ правы бок яго ляжыць на мяккіх ценях,\nА левы ружавее ў сонечных праменнях,\nІ круг, нібы павека, ўзносіцца шырока,\nА там бялок віднее дзесьці ў цэнтры вока\nІ зрэнка-радуга. А вось прамень узбліснуў,\nПа небе кругльм дзённае святло праціснуў\nІ ў белай хмарцы залатой стралой павіснуў.\nНа гэты стрэл - дня знак - агнёў пук цэлы рвецца,\nКрыжуецца на небе, ясным светам льецца,\nІ вока сонца ўсходзіць. Зразу сонна, быццам\nСтараючыся жмурыцца ці прыпыніцца,\nЎ сем колераў гарыць, і неба раз за разам\nКрывавіцца ў рубін, залоціцца тапазам,\nЯснее і крышталам свеціцца празрыстым,\nПасля агнём гарыць, блішчыць брыльянтам чыстым\nI ўрэшце ззяе зоркай велічнай бясконца -\nВось так самотнае ішло па небе сонца.\nНарод літоўскі сёння зрання мітусіцца,\nСабраўшыся з вакольных сёл каля капліцы,\nЯк быццам для якога цуду аб\'яўлення.\nСабраліся сяляне часткай для малення,\nА часткаю таму, што ўсіх цікавасць брала\nПабачыць войска, афіцэраў, генералаў -\nТых слаўных камандзіраў нашых легіёнаў.\nЯкіх народ любіў і памятаў імёны,\nЯкіх блуканні, бітвы, страты і ўсе справы\nБылі евангеллем літоўскім, кнігай славы.\nСнуюць вакол салдаты, ходзяць афіцэры;\nНарод ледзь можа даць вачам уласным веры,\nШто бачыць землякоў у вопратцы вайсковай,\nУзброеных і з польскай выпраўкай і мовай.\nІшла імша. Не змесціць дробная капліца\nУсіх, дык большасць звонку грамадой цясніцца,\nГлядзяць на дзверы ўсе, адкрыты ўсе галовы,\nІ волас літвіноў жаўтавы ці сталёвы\nЗалоціцца, як быццам жыта на палетку.\nГалоўкі баб, дзяўчат цвітуць між імі зрэдку,\nПрыбраныя ў шматфарбных каснікоў палосы,\nЎ жывыя кветкі, паўплятаныя у косы,\nІ так мігцяць, бы ў збожжы васількі, куколі.\nНатоўп шматколерны ўкрывае густа поле,\nІ на званочак серабрысты, гаманлівы\nГаловы гнуцца, як ад ветру колас нівы.\nСялянкі сёння к Багародзіцы алтару\nНясуць снапочкі свежых зёлак на ахвяру.\nУсё прыбрана кветкамі, дык зеляніцца\nАлтар, абраз, а нават ганак і званіца.\nА калі ранні ветрык, дзьмухнуўшы з усходу,\nВянкі сарве і кіне на натоўп народу,\nТо льюцца вокал пахі ладана і мёду.\nПасля імшы ў касцёле і пасля казання\nЗ\'явіўся правадыр народнага сабрання -\nПан Падкаморы, выбраны на пору гэту\nМаршалкам дэлегацыі ўсяго павету.\nБыў ён у жупане, скрозь золатам расшытым,\nІ ў кунтушы з махром ядвабным. Пояс літы\nБлішчэў над шабляй з рукаяткай лускаватай,\nПад шыяй ззяў брыльянт на зашчапцы багатай.\nКанфедэратка белая, на ёй пук цэлы\nПрыгожых рэдкасных чубоў ад чаплі белай.\n(А гэткі кутасок чапляюць толькі ў свята,\nБо пёрку кожнаму цана не менш дуката.)\nВось так прыбраны, стаў на ўзгорку ля касцёла,\nСалдаты і сяляне сціснуліся ў кола,\nА ён прамовіў:\n"Аб\'явіў нам ксёндз з амбоны,\nШто кесар дараваў, па прыкладу Кароны,\nСвабоду Княжаству Літоўскаму. Вы чулі,\nШто ўлады новую работу разгарнулі,\nАгульны сейм збярэцца хутка ўжо ў сталіцы.\nЯ толькі коратка хацеў бы запыніцца\nНа справе, што датычыцца сям\'і Сапліцаў,\nПаноў тутэйшых.\n \nМы не будзем адракацца,\nВядома ўсім, што некалі рабіў пан Яцак\nКалі яго грахі ўся ведае акруга,\nТо трэба расказаць і пра яго заслугі:\nПрысутныя тут нашых войскаў генералы\nПрывезлі ў адрас Яцка многія пахвалы.\nПан Яцак не памёр (як гаварылі) ў Рыме,\nАле змяніў жыццё сваё і стан, і імя,\nІ акупіў усе свае старыя віны\nЖыццём святым і працай на карысць Айчыны.\nПад Гогэнліндэн, калі Рышпанс паўразбіты\nЗбіраўся адступаць за радаю ўсёй світы,\nНе ведаючы, што надходзіць дапамога,\nЁн, Яцак-Робак, небяспечнаю дарогай\nПрынёс пісьмо Князевіча да генерала,\nШто наша войска тыл варожы акружала.\nПасля ў Іспаніі, дзе польскія уланы\nГор Самасеры бралі пункт умацаваны,\nПры Казетульскім, ён быў ранены два разы!\nА потым пераносіў тайныя наказы\nУ розныя краіны. Выпаўняў заданні\nУ тайных таварыствах, уздымаў паўстанні.\nА потым дома зноў, дзе працы той не кінуў,\nРыхтуючы паўстанне, у наездзе згінуў.\nКалі дайшла пра гэта звестка да Варшавы,\nБыло ўжо там вядома, што для Яцка славы\nАд кесара яму прыслалі ўзнагароду:\nАдзнаку Легіі за працу для народу.\nВось гэта беручы цяпер на ўвагу,\nЯ тут, рэпрэзентуючы сабой павагу\nУлады ваяводскай, гэтым аб\'яўляю,\nШто ласкай кесара і службаю для краю\nПан Яцак пляму змыў. Зноў будзе і ў пашане\nЯго імя, і побач слаўных, чэсных стане.\nДык хто цяпер кране нябожчыка папрокам\nЗа віны даўнія, пакрыгыя ўжо змрокам,\nТой панясе належную яму пакуту -\nGravis notae maculae, што па Статуту\nПрадбачыцца на ўсіх, нягледзячы на станы.\nІ кожны можа быць за гэта пакараны,\nБо зараз маем роўнасць, і параграф трэці\nУсіх датычыць, што прашу мець на прыкмеце.\nІ гэтыя, цяпер прыведзеныя факты\nЗапішуцца, і возны прачытае акты.\nА што прыйшла запозна к Яцку ўзнагарода,\nДык гэта чэсці Яцкавай не перашкода.\nКалі грудзей яго ўпрыгожыць мы не можам,\nДык ордэн гэты зараз на магілу ўзложым.\nТры дні вісець тут будзе, а пасля ў капліцы,\nЯк дар для Маці Божай, будзе залаціцца".\nСказаўшы гэта, выняў ордэн з пакрывала,\nІ вось на надмагільным крыжыку заззяла\nКукарда, сшытая са стужачкі чырвонай,\nІ белы зорны крыж пад залатой каронай.\nА зоркі супроць сонца так зазіхацелі,\nНібы героя славу несці ў свет хацелі.\nНарод тым часам на калені станавіцца,\nКаб за ўпакой душы героя памаліцца.\nСуддзя чаргой сялян і шляхту - ўсіх дазвання\nУ Сапліцова запрашае на гулянне.\nА два старыя ўселіся на прызбе дома\nЗ паўгарцамі мядку ліповага, вядома,\nІ ў сад глядзяць, туды, дзе паміж кветак маку\nСтаяў улан прыгожы у бліскучым чаку,\nПрыбраным бляхай залацістаю і пер\'ем;\nА побач вочкі сінія к яму з давер\'ем\nДзяўчына прыўзняла ў зялёнай, быццам з руты,\nСукенцы. Над травой паненак гурт самкнуты -\nЗбіраюць кветкі, адварочваюць галовы\nАд маладых, каб ім не перабіць размовы.\nСтарыя мёд п\'юць, табакеркаю ліповай\nЧастуюцца і забаўляюцца размовай.\n"Так, так, Пратазаньку ты мой", - сказаў Гервазы\n"Так, так, Гервазаньку ты мой", - сказаў Пратазы\n"Ды так, так", - згодна паўтарылі са тры разы\nЗ кіўкамі галавы. Урэшце мовіў Возны:\n"Што спрэчка наша скончана ўжо, бачыць кожны.\nЯ помню прыкладаў такіх з жыцця не мала,\nДзе часта горшых на\'т эксцэсаў шмат бывала,\nА інтэрцыза ўвесь закончыла той клопат.\nВось так з Барздабагатымі згадзіўся Лопат,\nКрапштулі з Купсцямі і Путрамэнт з Піктурнам,\nЗ Адынцамі Міцкевіч, а з Квілецкім Турна.\nШто тут казаць! У Польшчы горшыя замешкі\nЗ Былі з Літвой, чым у Сапліцаў і Гарэшкі,\nА мудра каралева ўладзіла Ядвіга,\nШто без судоў закончылася ўся інтрыга.\nНякепска, калі ёсць паненкі або ўдовы\nДля замужжа, дык кампраміс раз-два гатовы.\nНайгоршая цяжба з духоўнымі бывае\nКаталікамі, ці радство перашкаджае\nІ загародкі для жаніцьбы утварае.\nТаму вось ляхі з русамі здаўна нязгодны,\nШто продкаў мелі Леха з Русам - браццяў родных.\nАдтуль у нас працэсаў столькі месца мела\nЗ тэўтонцамі, пакуль не выйграў наш Ягелла.\nТак справа доўгімі цягнулася гадамі\nМіж Рымшам і дамініканскімі ксяндзамі,\nПакуль не выйграў syndyk манастырскі Дымша,\nАдтуль і прыказка: Бог большы, чым пан Рымша,\nА я дабаўлю: мёд шмат лепшы за Сцізорык".\nІ піў да Ключніка паўгарцам раз каторы.\n"I праўда, праўда! - Ключнік адказаў з пачуццем\nЛёс дзіўны Польшчы і Літвы. Яны ў пакуце\nI ў шчасці так жылі, як з жонкай муж - сям\'ёю!\nБог лучыць, а чорт рве, бог тое, чорт другое!\nАх, брат Пратазанька! Ізноў вось вочы нашы\nУбачылі сваіх! Ізноў Караніяшы\nПрыйшлі да нас! Я знаю іх - народ заўзяты,\nЗ іх, помню, ёмкія былі канфедэраты!\nКаб мой пан Стольнік дачакаўся гэткай хвілі!\nАх, Яцак! Яцак! - ды мы зноў загаласілі?\nКалі Літва з Каронай зноўку аб\'яднаны,\nТо гэтым беды ўсе забыты, пахаваны".\n"I дзіўна, - тут сказаў Пратазы, - што аб Зосі,\nМінулым летам быў цікавы знак, бы з неба!"\n"Яе зваць паннай Зосяй, - мовіў Ключнік, - трэба,\nБо, мабыць, вырасла яна даўно з дзяўчатка\nДы ўнучка ж Стольніка яна, арыстакратка".\n"Дык вось, - канчаў Пратазы, - гэты знак прарочы\nПра лёс яе, на ўласныя я бачыў вочы.\nМінулым летам раз сядзела чэлядзь наша\nВось тут, аж бачьш: бух! зваліліся з паддашша\nДва вераб\'і ў змаганні, два самцы старыя.\nАдзін, відаць, малодшы з цёмна-шэрай шыяй,\nДругі быў з чорнай. Б\'юцца, разгарнуўшы крыллі,\nКачаюцца, ажно зарыліся ўжо ў пыле.\nГлядзім, аж слугі між сабою зашапталі\nІ чорнага Гарэшкам так, у жарт назвалі,\nА шэрага Сапліцам, і як ён быў гарою,\nКрычаць: "Гарэшка- трус! Сапліцы ў нас - героі!"\nЯк ападаў, крычалі: "Панаддай, Сапліца,\nБо сорам шляхціцу прад багачом скарыцца!"\nСмяёмся і чакаем, хто каго з іх зможа.\nАж раптам Зося к рыцарам, што так варожа\nТаўкліся, падбягае, ручкай іх прыкрыла,\nА тыя біліся ўсё, аж фурчэлі крылы -\nТакая злосць была у гэткім дробным ліху.\nТут бабы і давай шаптаць з сабой паціху,\nШто суджана, відаць, каб праз дзяўчыну гэту\nЗмірыліся дзве знатныя сям\'і павету.\nI, бачу, спраўдзіліся бабскія варожкі,\nХоць пра Тадэвуша не думалі ні трошкі\nТады, а больш пра Графа".\nКлючнік жа на гэта:\n"Дзівосна як на свеце ў тайны ўсё адзета!\nСкажу і я вашэці штось. Мо менш цудоўна\nБыло, чым з птушкамі, ды дзіўна невымоўна.\nТы знаеш, што Сапліцаў я без дай прычыны\nГатоў быў нішчыць, а да гэтага хлапчыны\nЯ адчуваў бязмерную любоў заўсёды.\nКалі ён біўся з кім яшчэ ў малыя годы,\nЗаўсёды верх браў. Я яго, пад замка мурам\nСустрэўшы, падстракаў да розных авантураў.\nЦі амялы з дубоў нарваць, ці з хвоі свежых\nНабраць вароніх яек, ён без адгаворкі\nРабіў. Відаць, што пад шчаслівай светам зоркі\nПрыйшоў на свет, я думаў, шкода, што Сапліца\nХто ж знаў, што суджана яму так ажаніцца,\nСтаць мужам панны Зофіі, маім быць панам!"\nТут змоўклі, справам дзівяцца неспадзяваным,\nІ толькі зрэдку чуюцца ўсё тыя ж фразы:\n"Так, так, мой пан Гервазы", "Гэтак, пан Пратазы".\nНад прызбай той у кухні вокны ўсе раскрыты,\nЗ іх пара, быццам дым, узносіцца ў блакіты,\nА з тых дымоў, як беленькая галубіца,\nМільгнула светлая кухмайстара шляфмыца,\nІ Войскі праз акно па-над старых галовы\nНагнуўся тварам, моўчкі слухаў іх размовы.\nУрэшце ім падаў дзве філіжанкі, сподак\nЗ бісквітамі і мовіў: "Хоць мядок салодак,\nДы закусіце і гісторыі цікавай\nПаслухайце, што ледзь не сталася крывавай,\nКалі ў Налібацкіх лясах за даўніх часаў\nПадвёў пан Рэйтан штуку князю фон Дынасаў.\nЛедзь ён жыццём не заплаціў за гэту звадку.\nЯ іх змірыў, а як - пачну казаць спарадку".\nДы повесць Войскага тут кухары спынілі,\nПытаючы, ці так сервіз распалажылі.\nПайшоў пан Войскі, а старыя зноў ля мёду\nГлядзелі моўчкі, задуменна ў бок гароду,\nДзе стройны той улан стаяў з прыгожай дзевай\nУлан руку яе узяў рукою левай\n(Бо правая рука была забінтавана)\nІ словы гэткія казаў усхвалявана:\n"Зафія, трэ\', каб ты нічога не ўкрывала\nI, перш чым пабяромся, шчыра адказала.\nНічога, што калісьці ты была гатова\nДаць слова мне. Я не прыняў у той час слова,\nНе мог застацца я пры вымушаным слове.\nТады я вельмі мала жыў у Сапліцове,\nІ ў той час я не смеў чакаць таго ні мала,\nКаб ты мяне вось так адразу пакахала:\nНе фанфарон я, а хацеў заслугай, Зося,\nЛюбоў тваю здабыць, хоць бы й чакаць прыйшлося.\nЦяпер жа ты ізноў мне слова паўтарыла:\nЗа што мяне ты гэткай ласкай надарыла?\nА мо выходзіш за мяне ты не з кахання,\nА толькі з дзядзькі слоў ці з цёткі намаўляння.\nАле жаніцьба, Зося, справа немалая,\nПарайся з сэрцам, хоць мо хто і намаўляе.\nПагроз не слухай дзядзькі, не зважай на цёцю.\nКалі ж не па сваёй выходзіш мо ахвоце,\nТады заручыны на іншы час адложым,\nНяма куда спяшацца, пачакаць мы можам,\nТым больш, што атрымаў я ўчора назначэнне\nЎ інструктары, тут буду весці абвучэнне\nСалдат, пакуль мае не выгаяцца раны.\nДык як, каханая?"\nІ Зося твар румяны\nК яму ўзняла і стала гаварыць нясмела:\n"Не помню, як яно тады ўсё стацца мела,\nДы ўсе казалі мне, што замуж трэба\nЗа вас, а я заўсёды згодна з воляй неба\nI са старэйшых воляй". Апусціўшы вочы,\nПрамовіла: "Калі вы, помніце, той ночы,\nЯк ксёндз памёр у буру, двор наш пакідалі,\nЗаўважыла, што вы нас моцна шкадавалі,\nАж слёзы мелі у вачах. Скажу вам смела,\nШто тыя слёзы помніла я й пэўнасць мела,\nШто любіце мяне, і мне душа балела,\nА ў час малітвы вы ў маім стаялі зроку\nЗ бліскучымі вялікімі слязамі ў воку.\nПасля мяне Падкамарына ў Вільню брала\nНа зіму, але я там вельмі сумавала\nПа Сапліцове і па тым сваім пакоі,\nДзе ў нас спатканне дзіўнае было такое\nІ дзе мы развіталіся. Вось так памалу\nУ сэрцы нешта, як расада, прарастала\nУсю зіму; хоць не казала я нікому,\nДы вельмі сумавала і па гэтым дому,\nІ па пакойчыку, і нешта мне шаптала,\nШто тут вас зноў убачу, - вось і прычакала.\nВас маючы ўсё ў думках, часта імя ваша\nЯ паўтарала, дык таварыства ўсё наша\nМяне ўвесь час лічыла ў Вільні закаханай.\nДык вось, калі кахаю, то, напэўна, пана".\nАдчуў Тадэвуш немалую асалоду\nЗ тых слоў, і пад руку пайшлі яны з гароду\nЎ напрамку да пакойчыка малога,\nДзе пражываў Тадэвуш год таму ўжо многа.\nУ той пакой жаночы пара падалася,\nДзе жыў Тадэвуш некалі ў дзяцінства часе.\nЦяпер там Рэент быў у новенькім убранні\nІ памагаў збірацца сэрца свайго пані,\nПадносячы пярсцёнкі, скрыначкі, падушкі,\nФлаконы, ланцужкі, то парашкі, то мушкі,\nДы на нявесту пазіраў з трыумфам, рады.\nА маладая, скончыўшы ўціраць памады,\nІ пекнасць перад люстрам пільна правярала.\nДзве пакаёўкі шчыпчыкамі спрытна, ўдала\nПадкручваюць астылыя ўжо кос пярцёнкі,\nДругія, ўкленчыўшы, працуюць ля фальбонкі\nКалі так Рэент ля нявесты мітусіўся,\nЎ акно пастукаў кухарчук: "Шарак з\'явіўся.\nПракраўшыся з лазы вялізарнага куста,\nПраз луг матнуўся ў сад тым бокам, дзе капуста,\nДы там сядзіць. Не цяжка ўзяць яго ні трошкі,\nКалі хартоў паставіць пасярод дарожкі".\nБяжыць Асэсар, цягне Сокала ў бок саду,\nІ Рэент выбег, ён імчыцца з Кусым ззаду.\nПаставіў Войскі іх з сабакамі ля плоту,\nСам з біткаю у сад пайшоў. Ля павароту\nДарожкі свіснуў, пляснуў - звера так трывожыў.\nА кожны з цкавачоў зрок пільна насцярожыў,\nПаказвае сабакам сцежку перад стартам\nI цмокае сцішка. Глядзяць харты упарта,\nНасы наставілі, дрыжаць нецерпяліва,\nЯк быццам дзве стралы адна дзяржыць цяціва.\nТут Войскі крыкнуў: "Вычга-га! " Заяц - скок з-за плоту\nНа луг, харты - за ім, і ў той жа момант, з лёту\nСакол і Кусы зайца разам ухапілі,\nЗляцеўшы з двух бакоў, як быццам птушкі крыллі,\nІ зубы, быццам кіпцюры, убілі ў плечы.\nА заяц выдаў нейкі голас чалавечы,\nЖалосны! Цкавачы бягуць: ляжыць без духу,\nІ ўжо харты кудлачаць шэрсць яго на бруху.\nСабак адводзяць, гладзяць. Войскі ў гэтым часе,\nДастаўшы нож, што ля папругі целяпаўся,\nАбрэзаў зайцу лапы і сказаў: "Па праву\nХарты аднолькавую заслужылі славу.\nІх роўная дасужасць, роўная і праца -\nПалац быў варты Паца, а пан Пац палаца.\nЯны ў вас роўныя, адзін другога варты,\nДык ваша спрэчка скончана ўжо не на жарты.\nА я, што вамі запрашаны быў у суддзі,\nДаю свой прыгавор: няхай пачуюць людзі,\nШто выйгралі абодва, фанты не прайграны,\nДык падпішыце згоду". Тут усхвалявана\nАбодва цкавачы у ветлівым паклоне\nІ ў шчырай радасці паціснулі далоні.\nПан Рэент мовіў: "Я стаўляў каня з нарадам,\nДаў подпіс, нашым земскім сцверджаны урадам,\nШто аддаю суддзі пярсцёнак мой прыгожы.\nФант, стаўлены ў заклад, забраны быць не можа.\nПрашу, няхай жа персцень той пан Войскі прыме\nI ўласнае на ім загад дасць выбіць імя,\nА не, дык герб Грачэхаў - што больш да спадобы.\nРубін жа ў золаце адзінаццатай пробы!\nКаня сягоння ў армію ўзялі уланы.\nА той камплект пры мне, ён быццам маляваны,\nВыгодны і трывалы, зроблены, як цацка.\nСядло па модзе ці турэцкай, ці казацкай,\nБагата ўбранае ў каштоўныя каменні,\nПадушачка з рубронту пушыцца ў сядзенні.\nА як, ускочыўшы, у стрэмя ўставіш ножку,\nДык ты між куль сядзіш, нібыта ў ложку.\nА як галопам пусціш (тутка пан Балеста,\nЯкі, як ведама, ахвотнік быў да жэстаў,\nРасставіў ногі, бы ў страмёнах падымаўся,\nПасля галоп паказваючы, ў такт ківаўся),\nА як галопам скочыць, дык чапрак іскрыцца,\nІ проста золата пачне з каня валіцца,\nБо і табэнкі золатам панабіваны,\nІ пазалота на страмёнах серабраных.\nНа рамянях ад муштука і на аброці\nБялеюць ракавін кружкі, а колцы ў пазалоце.\nНагруднік ззяе месяцам, як герб Лялівы,\nНакшталт маладзіка. Камплект той асаблівы\nЗдабыты у баі (здаецца) Падгаецкім\nНа нейкім знакамітым шляхціцы турэцкім,\nПрыміце, пан Асэсар, ў знак маёй пашаны".\nТады Асэсар, вельмі рад і ўсхваляваны,\nСказаў: "Нашыйнікі цудоўныя я ставіў,\nЯкімі князь Сангушка колісь мяне ўславіў:\nЯшчур і золата на іх - глядзець ахвота,\nПры іх ядвабны павадок. Яго работа -\nЦудоўная, а ў ім каштоўны камень свеціць.\nЯ думаў, можа, ў спадчыне пяроймуць дзеці,\nНапэўна ж буду мець дзяцей, бо вось жанюся.\nТаму, пан Рэент, я таксама спадзяюся,\nШто вы аброжкі прымеце з тае нагоды,\nШто спрэчка наша, ўжо трываючая годы,\nНарэшце скончана так добра, ганарова\nДля нас абодвух. Згода хай цвіце нанова!"\nПайшлі дамоў, каб чым хутчэй даць знаць наўкола,\nШто спрэчка скончана за Кусага й Сакола.\nКазалі, быццам Войскі зайца маладога\nХаваў пры доме ў клетцы ў таямніцы строгай,\nПасля ў гарод пусціў, каб лёгкаю здабычай\nЗмірыць двух цкавачоў. Зрабіў так таямніча,\nШто аніхто не здагадаўся з Сапліцова.\nПраз колькі год шапнуў пра гэта кухар слова,\nКаб звесці Рэента з Асэсарам нанова,\nАле дарма стараўся ў гэткім злым намеры:\nАдрокся Войскі, дык не далі кухце веры.\n \nУжо сабраныя ў замковай пышнай залі,\nЧакаючы бяседы, госці размаўлялі,\nА тут Суддзя ў мундзіры ўрадавым заходзіць\nІ за сабой Тадэвуша і Зосю ўводзіць.\nПаклон аддаў Тадэвуш леваю рукою\nГасцям і афіцэрам, што былі ў пакоі,\nА Зося сарамліва вочкі апусціла\nІ прывітальны рэверанс гасцям зрабіла\n(Прыгожа так, як цётка гэтага жадае).\nНа галаве вянок, бо Зося - маладая.\nЯна была ў той самай вопратцы прыгожай,\nЎ якой насіла ўранні зелле Маці Божай.\nІ зараз для гасцей снапок травы нажала.\nАдной рукой прысутным кветкі раздавала,\nДругой на галаве трымала серп бліскучы.\nБяруць героі кветкі, збіўшыся да кучы,\nЦалуюць ёй руку, яна зноў чырванела.\nАж генерал Князевіч, падхапіўшы смела\nІ па-бацькоўску у чало пацалаваўшы,\nНа стол паставіў Зосю, перш высока ўзняўшы.\nА ўсе ў далоні пляскалі, крычалі "брава",\nЗахопленыя прыгажосцю і паставай,\nА асабліва вопраткай яе народнай.\nБо ім, жаўнерам, што даўно з краіны роднай\nПайшлі ў чужыну ў войны, бітвы і паходы,\nБылі надзвычай дарагімі люду моды -\nЯны ж напаміналі маладыя годы,\nДаўнейшае каханне. Дык усе глядзелі\nНа Зосю, аж у многіх слёзы заблішчэлі.\nДык просяць, каб яна ўзняла нямнога вочы,\nКаб павярнулася. Хоць твар гарыць дзявочы,\nПакручваецца, з сэрцам поўным неспакою\nІ засланіўшы вочкі ясныя рукою.\nТадэвуш вельмі рады, ажно цёр далоні.\nЦі Зосі ўрадзіў хто адзецца так сягоння,\nЦі падказаў інстынкт (дзяўчына адгадае\nЗаўсёды, што ёй лепш да твару прыпадае),\nСказаць даволі, што, хоць Талімэнай зрання\nЯна была аблаяна за гэта ўбранне,\n \nАдмовілася з плачам ад сукенкі моднай\nІ гэтак засталася ў вопратцы народнай.\nСпаднічку мела беленькую пад кароткай\nЗялёнаю сукенкай з яснаю абводкай.\nЗялёны быў гарсет, прыгожа вышываны\nІ стужкамі ружовымі зашнураваны,\nДык грудзі выглядалі, як бутоны кветак.\nЗ плячэй рукаўкі белыя свяцілі гэтак,\nЯк крыллі матыля, стрыманага ў разгоне.\nРужовы каснічок сціскаў іх ля далоні,\nА шыя сціснута прыгожай белай блузкай,\nКаўнер якой абшыгы стужачкаю вузкай.\nУ вушках завушнічкі з костачак ад вішні,\nЯкімі Сак Дабрынскі даў быў доказ лішні\nСваіх пачуццяў к Зосі (Сак на іх умелы\nВырэзваў спраўна сэрцы, ўздзетыя на стрэлы).\nНа шыі павісаюць два шнуркі бурштыну,\nНа галаве ляжыць вяночак з размарыну.\nАд косаў стужкі Зося кінула на плечы,\nА над чалом у светлай валасоў густэчы\nСвяціўся серп крывы, травой адшліфаваны,\nЯк ясны маладзік па-над чалом Дыяны.\nУсе ў далоні плешчуць, хваляць. З афіцэраў\nАдзін дастаў porteftuille, запоўнены паперай,\nРасклаў, змачыў у вуснах алавік і значыў\nІм штось, на Зосю гледзечы. Суддзя пабачыў\nПрылады, мастака па іх пазнаў самога,\nХоць за той час яго змянілі вельмі многа\nПалкоўніка адзнакі і мундзір уланскі,\nІ вусікі з бародкай на манер іспанскі.\nСуддзя сказаў: "Вітаю вас, яснавяльможны\nПан Граф. І ў патранташы носіце дарожны\nПрыбор для малявання!" (Бо пан Граф быў гэта.\nХоць толькі ў войску быў з мінулага ён лета,\nАле за тое, што уланскі полк паставіў\nЗа ўласны кошт і ўжо ў баях сябе праславіў,\nЁн атрымаў палкоўніка сягоння званне.\nСуддзя пачаў складаць яму павіншаванне,\nДы Граф маўчаў - яго займала маляванне.\nТут маладых з\'явілася другая пара.\nАсэсар, што нядаўна царскім быў жандарам,\nЦяпер напалеонаўскай служыў уладзе.\nІ хоць і дня на новай не прабыў пасадзе,\nУжо насіў мундзір такі, як у палякаў,\nЦягнуў крывую шаблю і у шпоры "звякаў".\nПаважна побач крочыла яго каханка -\nПрыбраная прыгожа Тэкла Грачашанка,\nБо ўжо даўно Асэсар Талімэну кінуў\nI, каб какеткі боль сардэчны не пакінуў,\nСвае пачуцці на Вайшчанку перакінуў.\nЯна мо пражыла гадоў каля паўвеку,\nДы гаспадарлівай была і чалавеку\nПасагу ўносіла, апроч уласнай вёскі\nІ ад Суддзі ў гатоўцы значны дар сяброўскі.\nА трэцяй пары ўсё няма, дык раз каторы\nСуддзя шле слуг, каб там хутчэй канчалі зборы.\nВяртаюцца: няма ў пакоі маладога,\nПярсцёнка дзесь шукае, бо, як гнаў касога,\nНа лузе мо згубіў, а Рэентава дама\nЯшчэ рыхтуецца. Хоць там прыладаў крама\nІ хоць спяшаецца з дзяўчатамі ад рання,\nУсё ніяк не можа скончыць прыбірання.\nГатова будзе ля чацвертай мо гадзіны.\n\n	<b>Кніга дванаццатая. Кахаймася!</b>\n\nВось грукнулі дзвярэй абедзве палавіны.\nЗаходзіць Войскі ў залу з урачыстай мінай,\nЁн не вітаецца і месца не займае,\nБо Войскі сёння ў новай ролі выступае:\nПрыдворны маршал ён. Як знак сваёй пасады\nТрымае посах, неабходны для абраду -\n \nПаказваць, хто і дзе, ў якім парадку сядзе.\nНайперш таму, хто сёння ў ваяводскай радзе -\nМаршалку-Падкамораму, з пашаны к госцю,\nДаў крэсла з аксамітам і слановай косцю.\nНаправа ад яго сеў генерал Дамброўскі,\nА леваруч Князевіч, Пац і Малахоўскі,\nМіж іх - Падкамарына. Афіцэры, пані\nІ шляхта - ўсе прысутныя на святкаванні,\nМужчыны і жанчыны - кожны так сядае\nПа пары, як пан Войскі сесці загадае.\n \nСуддзя перапрасіў паноў усіх і паняў\nІ выйшаў на дзядзінец, дзе яго сяляне\nЧакалі ля стала на гоні мо даўгога,\nДык там прысеў з канца, а плебан сеў з другога.\nТадэвуш ані Зофія за стол не селі,\nА між сталамі ходзячы, пілі і елі.\nТакі ўжо звычай, што павінны пані з панам\nПадчас банкету першага служыць сялянам.\n \nТым часам госці, што знаходзіліся ў залі,\nНа велічны сервіз цікаўна пазіралі,\nБо гэтакіх яшчэ не бачылі дзівотаў.\nЯго калісьці быццам Радзівіл-Сірота\nПрывёз з Венецыі. У месце тым, быць можа,\nЁн быў і зроблены на польскі лад, прыгожа.\nПасля ён трапіўся падчас напасці шведскай,\nНяведама адкуль і як, сям\'і шляхецкай.\nСягоння, выняты на дзень святочны гэты,\nЛяжаў сярод стала, як кола ад карэты.\n \nСервіз той быў напоўнены аж вышай сценак\nБліскучай беллю цукраў, снегам лёгкіх пенак.\nНагадваў ён дакладна краявід зімовы:\nУ цэнтры быў з варэння чорны бор сасновы,\nПаводдаль - хаткі, быццам вёскі і засценкі,\nАбсыпаныя шэранню цукровай пенкі.\nНа беразе начыння шмат парасстаўляных\nБыло фігурак фарфуровых выдзіманых.\nУ польскіх вопратках усе, нібы на сцэне\nЯны паказвалі якоесьці здарэннне.\n \nТакая размалёўка, жэсты ў іх такія,\nШто ледзь не загавораць зараз, як жывыя.\n \nЯкое ж іх значэнне, госці ўсе пьггалі,\nДык Войскі мовіў, як прыціхла трохі ў залі\n(Якраз разносілі гарэлку ў той часіне):\n"З дазволу ўсіх гасцей, што расказаць прасілі\nПра гэты вось натоўп пярсон размаляваных,\nСкажу, што сеймік польскі тут адлюстраваны,-\nГаласаванне і трыумф, нарады, звады.\nЯ ўсё тут разгадаў і растлумачыць рады.\n \nВось тут направа бачым шляхты згуртаванне,\nВідаць, што склікана яна для частавання;\nЧакае стол накрыты, ды гасцей не садзяць,\nЯны пасталі купкамі, аб чымсьці радзяць.\nГлядзіце, ў кожнай купцы маем чалавека,\n3 якога вуснаў, рук, адкрытых воч, павекаў\nВідаць, што прамаўляе, слухачам тлумачыць\nІ пальцам на далоні нешта цвёрда значыць:\nВядзецца агітацыя за кандыдатаў,\nДы з розным вынікам, не кожны ўсіх раскратаў.\n \nУ гэтай тутка купцы слухаюць ахвоча,\nТой вуха прыхіліў, пачуць дакладна хоча,\nТой з даланёй ля вуха, каб дакладна ўцяміць\nІ пільна нанізаць пачутае на памяць.\nПрамоўца рад, што мова гэтак іх займае,\nДык гладзіць кішаню: іх галасы ўжо мае.\n \nУ трэцяй групцы ўжо зусім другія справы,\nПрамоўца слухачоў хапае за рукавы,\nГлядзіце! Рвуцца, чымсьці ўгневаныя, пэўна.\nА гэты во, глядзіце, як надзьмуўся гнеўна,\nРуку узняў, заткнуць прамоўцы вусны рвецца,\nБо той праціўніка стаў выхваляць, здаецца.\nА гэты, быццам бык, нагнуўся злы і строгі,\nСказаў бы, што прамоўцу хоча ўзяць на рогі,\nА тыя гэтых гоняць шаблямі з дарогі.\n \nАдзін стаіць між групак шляхціц адзінокі,\nВідаць, пгго баязлівы ён і недалёкі.\nЗа кім падацца? Сам змагаецца з сабою,\nДык справу вырашыць надумаў варажбою,\nЗажмурыўся і пальцам хоча ў палец цэліць,\nПакажа лёс, каго ён голасам абдзеліць:\nЯк пальцы сыдуцца, дык дасць афірматыву,\nА калі не, тады укіне негатыву.\n \nА тут другая сцэна: ў манастырскай залі,\nЯкую для нарадаў сёння скарысталі,\nСтарэйшыя сядзяць, малодшыя таўпяцца,\nІ ўсе к сярэдзіне стараюцца прабрацца,\nДзе з урнай у руках стаіць маршалак\nІ правярае колькасць там сабраных галак,\nАпошнюю вось вытрас. Возныя чакаюць\nІ імя новага ўрадоўца аклікаюць.\n \nАдзін, з ухвалаю агульнаю не згодны,\nГлядзіце, выткнуў з кухні галаву, нягодны,\nІ пазірае смела, вылупіўшы вочы,\nРазінуўся, як быццам з\'есці залу хоча.\nЗгадаць не цяжка, што выкрыквае ён "Veto!"\nГлядзіце, як рвануліся к дзвярам на гэта,\nЯк ціснуцца на кухню! Тыя ўсталі з лавы,\nТам шаблі вынялі - пачнецца бой крывавы.\n \nАле на калідоры, вунь з канца другога,\nПраіпу, паны, заўважыць там ксяндза старога -\nІгумен гэта, ён Santissimum выносіць,\nХлапчына ў белым звоніць - расступіцца просіць.\nХавае шляхта зброю, хрысціцца набожна,\nА ксёндз туды ідзе, дзе ўсё яшчэ трывожна,\nПакуль пяройдзе, верне ўсіх да супакою.\n \nВы не знаёмыя ўсе з справаю такою,\nКалі да шляхты самаўладнай, неспакойнай\nНе трэ\' было паліцыі ніякай збройнай.\nПакуль жыла ў ёй вера і пашана права,\nБыла свабода з ладам і з багаццем слава!\nА на чужыне, чую, ўрад трымае драбаў,\nЖандараў, паліцэйскіх, розных там канстабаў.\nА дзе парадкі толькі меч аберагае,\nСвабода ў краі тым, мяркую я, благая".\n \nТут з табакеркі звонам мовіў Падкаморы:\n"Пан Войскі, адкладзіце вашы нагаворы\nНа потым. Згодзен я, што сеймік той цікавы,\nДы мы галодныя, пара ўжо ўносіць стравы".\n \nНа гэта Войскі адказаў: "Шаноўны пане,\nПрашу, дазвольце скончыць мне апавяданне,\nВось сцэну растлумачу, і мой сказ гатовы.\nТут на руках прыхільнікаў маршалак новы\nЗ сталовай вынесен, і ўся вакол нарада\nКідае з крыкам шапкі ўгору, вельмі рада.\nА воддаль - пераможаны ў галасаванні\nСтаіць адзін, відны яго перажыванні.\nНасустрач жонка выйшла, праўду адгадала\nI, бедная, на рукі пакаёўкі ўпала.\nАх, бедная, хацела быць яснавяльможнай,\nА зноў трэ\' быць вяльможнай, як шляхцянцы кожнай".\nТут Войскі скончыў сказ і апускае посах.\nЎваходзяць парамі лакеі, на падносах\nТрымаюць пачастункі: боршч, што царскім звецца,\nЗа ім расольнік старапольскі падаецца,\nЎ які пан Войскі, маючы свае сакрэты,\nУкінуў колькі перлаў і са дзве манеты\n(Такі расольнік чысціць кроў, здароўю служыць).\nДалей другія стравы. Хто ж бы мог падумаць\nЗапомніць невядомыя ўжо ў нашы часы\nКантузы розныя, аркасы і блямасы,\nПінэлі і памухлі ці там фігатэлі,\nЦыбэты, піжмы і драганты, і брунелі.\nА рыбы! Той ласось вядомы дунаецкі,\nІкра вянецкая і асяцёр турэцкі,\nШчупак галоўны, падгалоўны і лакетны,\nІ камбала, і карп стары, і карп шляхетны!\nЎканцы сакрэт кухарскі: рыбіна старанна\nЗ канца падсмажана, а далей запякана,\nА пры хвасце, як заліўная, зрыхтавана.\nА госці не пыталі, як завуцца стравы,\nЗусім іх не крануў і той сакрэт цікавы,\nНа ўсё салдацкія былі ў іх апетыты,\nАбы часцей венгерскім келіх быў наліты.\n \nСервіз жа ў гэтым часе ў фарбах адмяніўся,\nАчышчаны ад снегу, зеленню пакрыўся,\nБо лёгкая, цяплом у залі разагрэта,\nРастала ўжо пялёнка беленькая гэта,\nАдкрыўшы дно з-пад снегу і з-пад цукру-лёду,\nДык краявід ажыў другой парою года,\nЗаззяў зялёнаю шматколернай вясною.\nВось збожжа раптам узнімаецца сцяною:\nШафранавай пшаніцы ўстаў шнур залацісты,\nПалетак жыта серабраны і квяцісты,\nРасце і грэчка, зробленая з шакаладу,\nI яблыкі, і грушы пазіраюць з саду.\n \nЛедзь госці маюць час аддаць прызнанне лету\nІ дарма просяць, каб пару прадоўжыць гэту,\nСервіз, нібы планета, цвёрда кіраваны,\nПару мяняе. Краявід залататканы,\nСагрэты ў памяшканні, колеры згартае:\nПажоўклі травы, ліст чырвоны аблятае,\nІ ўжо асенніх ветраў чуюцца павевы.\nІ вось, нядаўна стройныя такія дрэвы\nСтаяць аголеныя, бы ў чаканні скону.\nТак засталіся толькі палкі цынамону,\nГалінкі лаўравыя там, дзе лес быў цёмны.\nЗамест іголак хвоі, кмен застаўся скромны.\n \nДык госці, папіваючы віно, пачалі\nЛамаць галлё, сукі - закусваць імі сталі\nА Войскі абыходзіў свой сервіз наўкола\nІ пазіраў на ўсіх з трыумфам і вясёла.\nДамброўскі Генрых выразіў сваё здзіўленне\nІ мовіў: "Ці кітайскія мы бачым цені?\nЦі мо Пінэты бесаў вам прыслаў на службу?\nЦі ўсе ў Літве з сервізамі трымаюць дружбу\nІ гэтакім старым балююць абычаем?\nСкажы мне, бо я ўсё жыццё правёў за краем".\n \n"О не,- прамовіў Войскі,- мой яснавяльможны\nПан генерал, тут не якісьці чар бязбожны!\nА толькі памятка аб тых бяседах слаўных,\nЯкія у дамах бывалі старадаўніх,\nКалі наш край яшчэ магутны быў, багаты!\nА стравы ўсе вось з гэтай кнігі мною ўзяты.\nПытаеш, ці ў Літве звычай стары хаваем?\nНа жаль, сягоння новым сталі жыць звычаем.\nНе раз крычыць паніч, што ён не церпіць збыткаў,\nА скупіцца гасцей карміць, падаць напіткаў,\nВенгерскага шкадуе, цешыцца шатанскім\nМаскоўскім сфальшаваным нейкім там шампанскім,\nА потым вечарам праграе столькі ў карты,\nШто баль на сто пярсон сум гэтакіх не варты.\nА нават (бо што маю, то скажу адкрыта,\nІ хай пан Падкаморы не глядзіць сярдзіта)\nКалі задумаў за сервіз я гэты ўзяцца,\nДык на\'т пан Падкаморы стаў з мяне смяяцца!\nКазаў, што з гэтай старасвецкае махіны\nЗабаўка можа быць для дробнае дзяціны,\nА гэтакіх гасцей яна напэўна знудзіць!\nСуддзя і той казаў, што толькі ўсіх утрудзіць!\nАднак, на колькі бачу з вашага здзіўлення,\nСервіз мой быў прадметам нават захаплення.\nМагчыма, што ўжо я ў мае старыя годы\nТакіх гасцей прымаць не буду мець нагоды.\nПан генерал, відаць, толк ведае ў бяседзе,\nПрашу ўзяць гэту кнігу - згодзіцца вам недзе,\nЯк будзеце прымаць манархаў, чэсці вартых,\nА можа, нават і самога Банапарта.\nДы перш скажу, як кніга кухарскай навукі,\nВось гэта, трапіла дзівосна ў мае рукі".\n \nТут раптам галасы знадворку загудзелі:\n"Ура! Няхай жыве наш Пеўнік на касцеле!"\nТаўпяцца ўсе, убачыць Мацька ўсе хацелі.\nСуддзя насустрач госцю зразу паспяшае,\nВядзе к гасцям за руку, сесці запрашае\nІ кажа: "Пан Мацей, нядобры мой суседзе,\nПрыходзіш позна, ледзь не па абедзе".\n"Ем рана,- кажа Мацек,- я тут не для стравы,\nА для таго, што мне здаўна было цікава\nПабачыць зблізку наша войска удалое.\nШмат гаварыць!-яно нітое ані сёе!\nМяне там шляхта акружыла, ты ж ледзь згледзеў,\nЗа стол вядзеш адразу, дзякую, суседзе".\nСказаўшы, адвярнуў талерку дном угору\nІ змоўк з абліччам поўным нейкага дакору.\n \n"Дык, пан Дабрынскі,- мовіў генерал Дамброўскі\nТы гэта той рубака слаўны касцюшкоўскі,\nМацей, празваны Розгай! Ведаю з дзён славы!\nА ты яшчэ бадзёры, бачу, і рухавы!\nА колькі год мінула! Я ўжо стаў хіліцца,\nВунь і ў Князевіча ўжо волас серабрыцца,\nА ты яшчэ супроць любога мог бы выйсці.\nІ Розга, пэўне, так цвіце, як і калісьці.\nЯ чуў, што маскалёў ты адсцябаў нядаўна.\nА дзе ж твае браты, што б\'юцца гэтак спраўна?\nПабачыць Брытвы і Сцізорыкі я мару -\nАпошнія Літвы даўнейшай экземпляры".\n \n"А после той,- Суддзя прамовіў,- перамогі,\nДабрынскія пайшлі ў далёкія дарогі,\nМагчыма, што прыпісаны дзе й к легіёну".\n"I праўда,- адазваўся збоку шэф швадрона,-\nУ нас у роце ёсць вусатае страшыдла,\nВахмістр Мацей Дабрынскі, прозвішчам Крапідла,\nМазуры ж называюць \'шчэ яго Мядзведзем,\nЯго прывесці можна, ён тут блізка недзе".\n"I ёсць, - сказаў хтось,- тут з Літвы другія родам,\nАдзін з іх Брытваю празваны між народам,\nЁсць і другі, якога знаюць па трамблёне,\nІ гранадзеры ёсць два ў пешым батальёне\nДабрынскія".\n \n"А дзе ж ваш, славаю акрыты,-\nПрамовіў генерал,- Сцізорык знакаміты,\nТак панам Войскім мне сягоння выхваляны,\nНібы той волат казачны ці легендарны?"\n"Сцізорык,- Войскі адказаў,- не аддаляўся,\nДы следства баючыся, ад Масквы хаваўся.\nУсю зіму правёў у лесе, небарака,\nЦяпер вось толькі выйшаў. Ён герой-ваяка,\nПайшоў бы й на вайну, бо ваяваць заўзяты,\nАле шкада, што ўжо даволі стараваты.\nДы вось і ён!.." Тут Войскі паказаў у сені,\nДзе ў слуг натоўпе і цікаўных акружэнні\nУ той час лысіна вялікая заззяла,\nЯк поўня месяца, і тройчы то знікала,\nБы ў хмары, то ўзнімалася з-паміж народу,\nБо Ключнік кланяўся. Пралезшы, зараз з ходу\nСказаў:\n \n"Яснавяльможны пане наш Гетмане\nЦі генерале, ды тут важнае не званне,\nВось я Рамбайла стаў на вашае жаданне\nЗ маім Сцізорыкам, якому бой крывавы\nІ гарт, а не прыгожасць назбіралі славы,\nАж нават вы аб ім пачулі, генерале.\nКаб ён мог гаварыць, дык можа б мы сабралі\nКрыху пахвалаў і руцэ маёй вось гэтай,\nШто, дзякуй богу, не адно служыла лета\nСям\'і Гарэшкаў, ну і ўсё жыццё Айчыне,\nАб чым сярод народу памяць не загіне.\nМапанку! Мала дзе ў нас пісар павятовы\nТак пёры вострыць, як Сцізорык мой галовы.\nІх не злічыць! Вушэй, насоў нарэзаў кучы,\nА ўсё, як і калісьці, востры і бліскучы.\nІ ні адзін яго не спляміў злы учынак,\nА ўсё вайна адкрытая ці паядынак.\nРаз толькі! Божа, вечны дай яму спачынак,\nБяззбройны чалавек прыведзен быў да скону,\nАле Бог сведка мне, што Pro publico bono".\n \n"Ну пакажы,- сказаў з усмешкаю Дамброўскі\nВось гэта дык сцізорык! Чысты меч катоўскі!"\nІ аглядаў з здзіўленнем страшную рапіру.\nІ афіцэры ўсе дзівіліся ёй шчыра,\nУ рукі бралі, ды амаль ніхто са збору\nНе мог падняць мяча адной рукою ўгору.\nКазалі, што Дамбінскі, у руках магутны,\nПарушыў бы мячом, але ён быў адсутны.\nЗ прысутных жа адно швадрона шэф Двярніцкі\nІ камандзір узвода малады Ружыцкі\nЗмаглі валодаць жалязякай не без мукі.\nІ так Сцізорык пераходзіў з рук у рукі.\n \nДы генерал Князевіч, ростам найвышэйшы,\nЎ руках таксама аказаўся найдужэйшы.\nРапіру ўзяўшы, лёгка ўзняў яе, як шпагу\nІ зразу прыкаваў да ўзбліскаў сталі ўвагу,\nПрыпомніўшы ўсе фехтавальныя прыёмы:\nКрыжовы ўдар, млынок, не ўсім вядомы,\nТакзваны, крадзены і цэлы рад тэрцэтаў,\nЯкія знаў, бо быў з вучылішча кадэтаў.\n \nКалі з усмешкай фехтаваў, Рамбайла ўкленчыў,\nСхапіўшы за калені, са слязамі енчыў\nЗа кожным рухам і узмахам генерала:\n"Ці ж ты канфедэратам быў? Цудоўна! Удала!\nПуласкіх гэта ўдар! Так Дзержаноўскі біўся,\nА гэтак Сава! І ў каго ж пан навучыўся?\nХіба ў Дабрынскага! А гэта? Пабажуся,\nПан генерал, мой гэта ўдар, я не хвалюся,\nІм карысталіся Рамбайлы! Без падманку,\nЁн ад майго імя завецца "ўдар Мапанкаў ".\nХто ж вас вучыў? Мой гэта ўдар, мае прытрымкі!"\nУстаў і захапіў Князевіча ў абдьмкі:\n"Памру цяпер спакойна, бачу, не загіне\nМаё уменне, і прытулак даць дзяціне\nЎжо ёсць каму, бо я не меў ужо надзеі,\nШто гэты меч пасля мяне не заржавее!\nНе заржавее, не! Прабач, яснавяльможны\nПан генерал, ражны, што ў вас тут носіць кожны,\nНямецкія кійкі, што ў вас завуцца шпагі,\nВам не да твару, не для вашае павагі!\nВось мой Сцізорык я ля вашых ног складаю -\nЎсё самае мілейшае, што толькі маю.\nНіколі жонкі я не меў, дачкі, ні сына,\nЁн быў мне жонкай і дзіцём і быў няспынна\nЗаўжды пры мне. І я ад рання аж да змроку\nЛаскаў яго, а ўночы спаў ён каля боку!\nЦяпер вісіць над ложкам, як закон габрэя,\nБо я не той ужо, рука мая старэе.\nЯ думаў, што са мной ён пойдзе ў глыб магілы,\nАжно наследніка сваёй знаходжу сілы!"\n \nА генерал напоў з усмешкай, паўузрушан,\nСказаў: "Адмовіцца ад дару буду змушан,\nБо ты, аддаўшы жонку мне сваю і сына,\nНа старасць будзеш і ўдаўцом і сірацінай!\nЯкая ж плата дар твой можа ўзнагародзіць,\nІ што тваё ўдаўство, сіроцтва асалодзіць?"\n"Ці ж я Цыбульскі,- Ключнік скрыўдзіўся не ў жарты,-\nЯкі прайграў салдатам рускім жонку ў карты,\nЯк песню ў нас пяюць? Я задаволен гэтым,\nШто мой Сцізорык \'шчэ заззяе перад светам\nУ гэткіх вось руках. Ды толькі, генерале,\nГлядзіце, каб тасьму далёка распускалі,\nБо доўгі ён. Ад левага бярыце вуха\nАберуч, дык з пляча разрэжаце да бруха".\n \nУзяў Сцізорык генерал, ды ля папругі\nНасіць не мог, у воз яго схавалі слугі.\nШто сталася з ім потым, розна гаварылі,\nАле ніхто не ведае да гэтай хвілі.\n \nДамброўскі мовіў Мацьку: "Дружа, я ў здзіўленні,\nНяўжо не рад ты нашаму сюды з\'яўленню?\nМаўчыш скваснелы! Як табе не скача сэрца\nАд тых арлоў на сцягах? Трубы на паверцы\nТабе над вухам слаўны марш Касцюшкаў граюць!\nМацей, ты не такі, як аб табе тут баюць.\nЯ думаў, што калі ты на каня не ўскочыш,\nТо хоць з усімі намі піць, гуляць захочаш!\nЗа кесара падымеш тост і за надзеі!"\n \n"Га! - адказаў Мацей,- я бачу ўсе падзеі!\nДы разам двух арлоў ніхто не зможа згнездзіць!\nА ласка пана на кані пярэстым ездзіць!\nНапалеон - герой, ніхто таго не скрые!\nАле Пуласкія, мае сябры старыя,\nКазалі, паглядаючы на Дымур\'ера,\nШто нам трэ\' польскага героя-кавалера,\nНе італьянца, не француза, але Пяста -\nЮзэфа, Яна ці Мацея - вось і баста.\nТут, кажуць, войска польскае, ды фізільеры,\nСапёры, гранадзеры і кананіеры!\nНямецкіх назваў больш у гэтай зграі,\nЧым нашых польскіх! Хто іх распазнае!\nI, пэўне, ў вас татараў ці мо туркаў многа,\nСхізматыкаў, што ў іх ні веры, ані бога:\nСам бачыў - на жанчын у вёсках нападаюць,\nКасцёлы грабяць, падарожных абдзіраюць!\nЯны ў Маскву ідуць! Далёкая дарога!\nІ калі толькі кесар выбраўся без Бога!..\nЯ чуў, што ён ужо духоўнымі пракляты.\nА гэта ёсць…" Мацей спыніў тут сказ пачаты,\nХлеб памачыў у боршч і стаў жаваць без слова.\n \nІ Падкамораму не ўсмак была прамова,\nІ моладзь загула. Суддзя ўмяшаўся ў свары\nАб\'явай пра З\'яўленне ў залі трэцяй пары.\n \nБыў гэта Рэент, рэентам ізноў назваўся.\nНіхто яго пазнаць не мог - ён апранаўся\nЗаўжды па-польску, а цяпер праз Талімэну\nЗрабіць быў змушаны ў адзежы перамену\nІ апрануцца па-французску адмыслова.\nВідаць, што фрак адняў яму душы палову:\nІдзе, як кій глынуўшы, проста, нерухава,\nЯк жораў, і ні ўлева не зірне, ні ўправа.\nХоць твар спакойны, ды на ім відочны мукі:\nНе знае, як зрабіць паклон, куды дзець рукі.\nЁн жэсты так любіў - за пояс рукі ўсаджваў,\nА пояса няма - дык вось жывот пагладжваў.\nПамылку згледзеўшы, сумеўся небарака\nІ ўсунуў дзве рукі ў адну кішэню фрака.\nІдзе між кпін наўкольных, рад бы быў схавацца,\nДы змушан як злачынства нейкага стыдацца.\nАж здрыгануўся, Мацька згледзеўшы у залі.\n \nА Мацек з Рэентам заўсёды сябравалі.\nЦяпер на Рэента стары так глянуў злосна,\nШто той спалохаўся, яму ўміг стала млосна,\nІ ад няёмкасці руку ўзняў зашпіліцца.\nДабрынскі ж толькі двойчы вымавіў: "Дурніца!"\nІ так абурыўся за гэткае убранне,\nШто з-за стала падняўся і без развітання\nСеў на каня крадком і выпхнуўся дахаты.\n \nТым часам Талімэна свой убор багаты\nІ прыгажосць паказваць цешыцца з нагоды,\nБо ўсё на ёй сягоння найсвяжэйшай моды.\nЎ якой была сукенцы, галаўным уборы,\nДарма пісаць пяром, дарма ўсе абгаворы,\nМо пэндзаль паказаў бы цюлі і птыфэні,\nБландзіны, кашаміры, перлы і каменні,\nРужовасць твару, вока ўзбліскі, броваў цені.\nПазнаў яе і Граф, дык бледны ад знявагі,\nУскочыў з-за стала, шукаў ля боку шпагі:\n"I гэта ты!- ускрыкнуў.- Ці тут злыя мары?\nТы на маіх вачах ідзеш з другім у пары?\nІлжывая, куды цябе нявернасць кліча?\nI не схаваеш зараз пад зямлю аблічча?\nДык гэтак помніш тое, ў чым ты мне клялася?\nПашто ж мне стужка гэта вось твая здалася?\nБяда таму, хто так мяне зняважыў груба!\nПраз труп мой хіба пойдзе ён з табой да шлюба!"\n \nУсталі госці, Рэент страшна ўсхваляваўся,\nТут Падкаморы ворагаў змірыць стараўся.\nА Талімэна, Графа клікнуўшы ў старонку:\n"Яшчэ,- шапнула,- ён не ўзяў мяне за жонку.\nКалі ты пратэстуеш, дык у чым тут гора?\nСкажы мне толькі зараз проста, цвёрда, скора:\nЦі ўсё кахаеш, ці ў пачуццях не змяніўся\nІ ці са мною зараз ты б тут ажаніўся,\nСягоння, зараз? Хочаш, Рэента пакіну!"\nГраф адказаў: "I зразумей ты тут жанчыну!\nТы гэткаю была ў пачуццях паэтычнай,\nА зараз сталася бясконца празаічнай.\nІ што ў вас за жаніцьбы? Хіба дзеля мукі,\nБо не кранаюць душ, а толькі вяжуць рукі.\nПавер, прызнанні ёсць без лішніх слоў, без ласкі\nІ без абавязацельстваў ёсць абавязкі!\nДва сэрцы закаханыя на\'т і здалёку\nЗ сабой вядуць размову, быццам зоркі ў змроку.\nХто знае! Можа ад таго зямля ад сонца\nІмкнецца і так міла месяцу бясконца,\nШто бачаць век сябе, бягуць к сабе заўсёды,\nДы збліжыцца з сабой няма у іх нагоды!"\n"Даволі гэтага,- спыніла,- не планета\nЯ, з ласкі Божай, пане Графе, а кабета.\nДаволі плесці тут ні тое ані сёе.\nПрасцерагаю, піснеш слоўца хоць малое,\nКаб шлюб сарваць, дык так, як Бог святы мне мілы,\nЯ скочу з кіпцюрамі ў твар і з цэлай сілы…"\n"Не буду,- Граф сказаў,- разбурваць шчасце пані".\nІ сумны позірк адвярнуў без хвалявання.\nПасля, как пакараць няверную каханку,\nЗвярнуў сваю ўсю ўвагу на Падкамаранку.\n \nА Войскі з думкай, што зайздроснікаў пагодзіць\nРазумным прыкладам, пачаў ізноў выводзіць\nГісторыю Налібацкую з даўніх часаў\nПра спрэчку Рэйтана і князя фон Дынасаў,\nАле, марожанае скончыўшы і воды,\nУсе на двор выходзяць дзеля ахалоды.\n \nКанчаюць і сяляне. Мёд гарыць у шклянцы,\nЗбан кружыць, але вось рыхтуюцца ўжо танцы.\nТадэвуша шукаюць. Аж знайшлі нарэшце -\nШаптаў ён штосьці, адышоўшы ўбок, нявесце:\n \n"Хачу я, Зофія, пра нешта запыгацца,\nЯ з дзядзькам гаварыў, не будзе ён спрачацца.\nВось большасць вёсак, што маімі стацца маюць,\nТабе, паводле права, ў спадку прыпадаюць,\nТаму з\'яўляюцца тваімі і сяляне.\nНе смею лёсу іх змяніць без згоды пані.\nА ў час, як зноў мы жыць у вольным краі сталі\nЦі ж хопіць, каб сяляне столькі скарысталі\nУ тым, што пана на другога памянялі?\nШто праўда, і ранейшы пан быў к ім ласкавы,\nДы невядома, як павернуцца ўсе справы,\nВось я салдат, і мы смяротныя абое,\nМагу і не заўсёды згодным быць з сабою,\nЛепш будзе, калі я зракуся ўлады панскай\nІ пад апеку права лёс аддам сялянскі.\nМы вольныя, хай будуць вольнымі й сядяне,\nАддайма ім зямлю на вечнае ўладанне,\nБо за яе яны крывавай працай плацяць\nІ цэлыя вякі ўсіх кормяць і багацяць.\nАле хачу напомніць: з земляў перадачай\nДаходы ў нас паменшацца, бо як жа йначай?\nЯ змоладу прывык да сціплага даходу,\nТы ж, Зофія, з высокага паходзіш роду\nІ правяла ў сталіцы маладыя годы,\nЦі згодзішся застацца ў вёсцы назаўсёды\nШляхцянкаю?"\n \nДык Зося сціпла адказала:\n"Жанчына я, аб гэтых справах знаю мала,\nВы мужам будзеце, для рад я маладая,\nШто міла вам, таго й мая душа жадае.\nКалі, ім даўшы волю, будзеш і бяднейшым,\nТо для душы маёй ты станеш даражэйшым.\nПра род свой мала ведаю і мала дбаю,\nБыла я сіратой бяздомнаю і знаю,\nШто я была ў Сапліцаў за дачку прынята\nІ з ласкі іхняе вось ты мяне засватаў.\nЯ вёскі не баюся, хай сабе і годы\nЖыла я ў горадзе даўней, але заўсёды\nСяло любіла, і мілейшыя мне куры\nБылі заўжды, чым горад той чужы, пануры.\nКалі я па людзях, па гулях сумавала,\nДык гэта ў час дзяцінства, а цяпер пазнала,\nШто ў горадзе сумую. Як была зімою\nУ Вільні, дык ніяк не мела супакою\nI сярод гуляў думала пра Сапліцова.\nТут мне знаёма ўсё, я молада, здарова,\nУмею і ключы насіць, і працы не баюся,\nУбачыш, як я гаспадарыць навучуся!"\nА ў час, як Зося словы тыя дамаўляла,\nЗ ёй побач стаў Гервазы, здзіўлены нямала:\n"Я чуў,- сказаў,- Суддзя казаў мне пра свабоду,\nАле не ведаю, нашто яна народу!\nБаюся, ці няма тут выдумкі нямецкай,\nБо воля толькі нашай справай ёсць, шляхецкай!\nХоць, праўда, ўсе мы род выводзім ад Адама,\nЯ чуў, што мужыкі ўрадзіліся ад Хама,\nГабрэі ад Яфета, шляхта ўся ад Сіма,\nТаму вось і пануем мы над абаімі.\nВядома, ксёндз іначай вучыць на амбоне…\nЁн кажа, што ў старым было вось так законе,\nАле калі Хрыстос, хоць з царскага быў роду,\nРадзіўся ў стайні сярод простага народу,\nДык тым усіх зраўняў, прынёс любоў і згоду.\nНяхай і гэтак будзе, калі йнакш не можна!\nТым больш, калі пачуў я, што з яснавяльможнай\nМаёю паняй Зофіяй прайшла нарада.\nМне выпаўняць яе загад - пры ёй улада.\nАле засцярагаю, каб вы ім не далі\nПустой свабоды, слоўнай, каб не прагадалі.\nНябожчык Карп пусціў сваіх сялян на волю,\nА цар ім тройчы горшую прыдумаў долю.\nЯ раджу, мужыкам, даўнейшым абычаем,\nШляхоцтва даць і аб\'явіць, што мы прымаем\nІх к гербам. Частцы даць, напрыклад, Паўказіца,\nДругім сваю Ляліву хай дасць пан Сапліца.\nТады Рамбайла мужыка прызнае роўньм,\nКалі той стане ўжо вяльможным і гярбоўным.\nА сейм пацвердзіць.\n \nХай вас толькі не трывожыць,\nШто перадача земляў моцна вас зубожыць.\nНе дасць Бог, каб мазольныя я ўбачыў ручкі\nМаёй сучаснай пані, Стольніка унучкі.\nНа гэта спосаб ёсць. Я знаю ў замку скрыню,\nУ якой ляжыць Гарэшкавых сталоў начынне,\nПры тым нашыйнікі, сыгнеты, бранзалеты\nІ зброя дарагая - шаблі, пісталеты.\nМаёмасць добра захавана ад растраты,\nВам, пані Зофія, належыць скарб багаты.\nЯго бярог, як вока, я - чаго таіцца?\nАд маскалёў ды і ад вас, паны Сапліцы.\nАпроч таго я маю торбачку сваіх дукатаў,\nСабраных мною з падарункаў і зарплаты.\nЯ думаў, калі замак вернецца к нам зноўку,\nЗа гэты грош направіць мур і абмалёўку.\nСпатрэбіцца ён вам у гаспадарцы новай,\nДык к вам звярнуся, пан Сапліца, з прапановай:\nДазвольце жыць пры вас, пад панінай аховай\nГарэшкаў трэцяе ўжо нянчыць пакаленне.\nЯк будзе ў пані сын, прывіць яму уменне\nСцізорыкам валодаць. Войны надыходзяць,\nА ў час ваенны хлопчыкаў жанчыны родзяць".\n \nЛедзь словы гэтыя сказаў стары Гервазы,\nКалі паважным крокам надышоў Пратазы,\nСхіліўся і дастаў з-за пазухі паперы.\nТам панегірык быў вялізарны без меры,\nНапісаны сяржантам з сённяшняй нагоды.\nРаней пісаў ён рыфмай у сталіцы оды,\nПасля уздзеў мундзір ды ўсё быў белетрыстам.\nВось Возны прачытаў радкоў ужо са трыста,\nА як дайшоў да месца: "Ты, якой прыгожасць\nПрыемны будзіць боль і мучыць страшна можа!\nКалі ты на Беллону звернеш твар цудоўны,\nЗламаюцца шчыты і пікі, безумоўна.\nЗваюй Гіменам Марса, з гідры злой нязгоды\nРука твая гадзюк хай вырве назаўсёды!.." -\nТадэвуш з Зофіяй у ладкі пляскаць сталі,\nАле, папраўдзе, не хацелі слухаць далей.\nВось, стаўшы на стале, ксёндз голасам магутным\nТадэвушаву волю аб\'явіў прысутным.\n \nПачуўшы навіну так важную, сяляне\nДа паніча падбеглі, кінуліся к пані.\n"Няхай жывуць пан з паняю!" - крычалі ў згодзе.\nТадэвуш крыкнуў: "Роўнасць хай жыве ў народзе!"\nДамброўскі мовіў: "За народ падымем чашы!"\nНарод крычаў: "Жывуць хай камандзіры нашы!\nХай армія жыве! Свабода! Люд наш просты!"\nІ так ішлі чаргой віваты, крыкі, тосты.\n \nІ толькі Бухман радасці прычын не бачыў,\nПраект хваліў, але ахвотна б перайначыў,\nА перш камісію б легальную назначыў,\nЯкая б… Часу грамадзе было замала,\nТаму яна з яго парад не скарыстала.\n \nБо на замковага двара вялізарным абшары\nПасталі госці, пазбіраўшыся ўжо ў пары.\n"Давайце паланез!" - чуваць навокал словы.\nПрыводзяць афіцэры свой аркестр вайсковы,\nАле Суддзя звярнуўся тут да генерала:\n"Скажыце, каб капэлія крыху счакала,\nСягоння ж, знаеце, заручыны спраўляем,\nА ў родзе нашым, страдаўнейшым звычаем,\nУ гэты дзень вясковыя музыкі граюць.\nВось дудары, скрыпач і цымбаліст чакаюць,\nВунь бедакі нярвуюцца, той скрыпку ўзносіць,\nА вось дудар паклонам і вачыма просіць.\nКалі адправіць іх, паверце мне, заплачуць.\nПры іхняй музыцы сяляне лепш паскачуць.\nНяхай пачнуць, няхай пацешацца сяляне,\nТады паслухаем аркестравага грання".\nДаў знак.\n \nСкрыпач абодва закасаў рукавы,\nГрыф сціснуў, барадой прыпёрся да падставы\nІ смык, нібы каня, пусціў у ход з наскоку.\nНа гэта дудары, што там стаялі збоку,\nЯк крыллямі б\'ючы, няспынным локцяў рухам\nМяхі сціскаюць, твары надзімаюць духам.\nПадумаеш, што вось яны з таго задору,\nНібы Барэя дзеці, узлятуць угору.\nЦымбалаў нестае.\n \nБыло музыкаў многа,\nАле не ўпросіш граць пры Янкелю нікога.\n(А Янкель быў на ўсю зіму кудысьці скрыўся,\nЦяпер з галоўным штабам войска зноў з\'явіўся.)\nВядома ўсім было, што ён мастак удалы,\nШто, як ніхто, любіў і разумеў цымбалы.\nДык інструмент нясуць, граць просяць цэлым хорам,\nА ён бароніцца, што адчувае сорам,\nШто агрубеў, бо граць даўно не давялося,\nЗ паклонам уцякае. Бачыць гэта Зося,\nБяжыць к яму і з белай падае далоні\nКручкі, якімі цымбаліст у струны звоніць.\nДругой рукою гладзіць бараду старога,\nЗ паклонам просіць: "Ну паграйце, хоць нямнога,\nМае ж заручыны сягоння, вы ж хацелі\nІ абяцалі на маім паграць вяселлі".\n \nЛюбіў надзвычай Янкель Зосю. Барадою\nКіўнуў на згоду, дык таўпяцца грамадою\nК яму, падносяць крэсла, падаюць цымбалы,\nКладуць іх на калені. Рад музыка ўдалы,\nГлядзіць на ўсіх, як ветэран, калі унукі\nСа сценкі меч яго цяжкі бяруць у рукі;\nСмяецца дзед і, хоць даўно не кратаў зброі,\nУпэўнен, што рука не выйшла йшчэ са строю.\n \nТым часам вучні два, прыкленчыўшы ў паклоне,\nНаводзяць інструмент - у струны ціха звоняць,\nА Янкель, зрок прыжмурыўшы шчасліва,\nТрымае палачкі ў руках, сядзіць маўкліва.\n \nІ вось ударыў зразу тактам трыумфальным,\nПасля стаў сеч гусцей, нібы дажджом навальным.\nЗдзівіў усіх, ды гэта - толькі спробы гукі,\nБо ўраз спыніў іх, прыпадняўшы ўгору рукі.\n \nЗноў грае: тон дрыжачы ледзь кранае вуха,\nНібы струну чапіла лёгкім крыллем муха,\nУзняўшы ціхі зык працяглага бранчэння.\nМастак глядзеў у неба і чакаў натхнення.\nЗірнуў з гары, інструмент змерыў вокам горда,\nУзняў угору рукі і спусціў іх цвёрда.\nЗдумеліся усе…\n \nУвесь струн набор вялікі\nТак грымнуў, быццам янычарскія музыкі\nУдарылі ў званкі, ў талеркі, ў бубны, ў трубы.\nГудзе "Маёвы паланез". Напеў той любы\nПрыносіць радасць, радасцю слых поіць -\nГуляць дзяўчаты хочуць, хлопцы аж не ўстояць.\nАле старых панеслі ў прошлае ўспаміны,\nУ час такі шчаслівы для ўсяе краіны,\nКалі паслы з сенатам у агульнай залі\nЗ народам зміранага караля віталі,\nУ танцах пяючы: "Віват кароль жаданы!\nВіват саслоўі ўсе! Віват дэлегаваным! "\n \nМастак прыспешвае зноў такты з сілай дужай,\nДы вось пусціў акорд фальшывы, як сык вужа,\nЯк быццам бы па шкле жалеза скрыгатала,\nАжно дрыготка праняла ўсіх і скавала.\nІ ўсе з трывогай пазіралі неспакойна:\nМузыка мыліцца, ці інструмент нястройны?\nНе змыліцца такі! Сумысля ён кранае\nСтруну здрадлівую і песню абцінае,\nШтораз мацней дае акорд расхваляваны,\nСупроць акордаў згодных сканфедэраваны.\nАж Ключнік, зразумеўшы, ў чым тут таямніца,\nАзваўся: "Знаю, знаю! Гэта - Таргавіца!"\nІ раптам, пырснуўшы, струна аж засвістала.\nМузыка рушыць прымы, такты рве нядбала,\nКідае прымы, звоніць гулкімі басамі.\n \nГудзіць інструмент тысячнымі галасамі:\nТакт маршу, штурм, атака, крык чуваць і стрэлы,\nПлач матак і дзяцей. Вось так мастак умелы\nАддаў страхоцце штурму, аж уздрыгваў смелы,\nАж плакалі сялянкі, бо прыпаміналі\nРазню у Празе, пра якую з песняў зналі.\nДык рады зноў, што пасля ўдару са ўсёй сілы\nЁн гук зглушыў, бы ўгнаў яго у глыб магілы.\n \nЛедзь слухачы маглі апомніцца з здзіўлення,\nЗноў музыка другая - ціхае бранчэнне\nСпярша ў струн некалькі, што енк іх рвецца, гіне,\nЯк зык ледзь чутны мух, прарваўшых павуцінне.\nДы струнаў прыбывае, адзіночкі тоны\nЗлучаюцца ў акордаў гучных легіёны\nІ ўжо ступаюць тактам смелым, роўным, згодным,\nІ льюцца песняю з напевам сумным, родным:\nПра беднага салдата, што брыдзе лясамі,\nНядоляй змораны і голадам, часамі,\nІ ўрэшце падае з каня, бо страціў сілу,\nА конік ножкай рые для яго магілу.\nСтарая песня! Як яе паслухаць міла!\nПазналі ўсе яе, дык войска абступіла\nЦясней музыку. Слухалі і ўспаміналі\nТой страшны час, калі радзіму пахавалі\nІ з гэтай песняй падаліся на ўскрай свету.\nПрыпомнілі і ўсю сваю вандроўку гэту\nПраз землі, моры, праз пустыні, па марозе,\nДзе між чужымі на папасе ці ў дарозе\nУцешылі не раз іх роднай песні словы.\nІ сумна пачалі скланяць свае галовы.\n \nДы ўраз узнялі іх, бо такт ужо жвавее\nІ з тонаў змененых другое нешта вее.\nМастак ізноў з гары глядзіць на струны горда\nІ дзве рукі за раз на іх ускінуў цвёрда.\nУдар быў гэткі ўмелы, так рвануў басамі,\nШто струны загулі труб звонкіх галасамі,\nІ з труб тых голас песні пад нябёсы хлынуў -\nМарш трыумфальны: "Польскі край яшчэ не згінуў!.. "\n"Марш, марш Дамброўскі ў Польшчу!"-ў ладкі ўсе пляскалі\nІ дружна: "Марш Дамброўскі! " - хорам усклікалі.\n \nСамога мастака здзівілі песняў гукі,\nКалочкі выпусціў, падняў угору рукі,\nА шапка лісяя звалілася на плечы.\nРазвейваў ветрык бараду старэчы,\nПунсовым шчокі заірдзеліся адценнем,\nА зрок яго юнацкім палымнеў натхненнем.\nЯк зноў Дамброўскага перад сабою ўбачыў,\nЗакрыў рукамі вочы і прамовіў з плачам:\n"Пан генерал,- сказаў,- даўно Літва ўжо наша\nЦябе чакала, як габрэі Месіяша,\nЦябе і спевакі прарочылі між людам,\nІ неба твой прыход нам аб\'явіла цудам,\nЖыві, ваюй, ты наш…" І плакаў небарака,\nБо польскі край любіў не меней за паляка.\nРуку падаў яму Дамброўскі ўсхвалявана,\nЁн шапку зняў, пацалаваў руку з пашанай.\n \nІ паланез пачаць пара. Дык Падкаморы\nВылёты кунтуша закінуў, рушыў скора,\nЗ паклонам ветлівым руку к вусам узносіць,\nЗбліжаецца да Зосі і у танец просіць.\nЗа Падкаморым пары сталі шчыльным радам,\nПачаўся танец - ён камандуе парадам.\n \nНад зеленню чырвоныя ірдзеюць боты,\nБ\'е ззянне з шаблі, свеціць пояс пазалотай,\nА ён ідзе памалу, быццам так, нарокам,\nАле за кожным рухам і за кожным крокам\nТанцора пачуццё і думка праглядае.\nВось стаў, як быццам даму запытаць жадае,\nСхіляе к вушку галаву, глядзіць у вочы.\nСаромеецца дама, выслухаць не хоча.\nЁн зняў канфедэратку, просіць вінавата.\nЗірнула дама, ды маўчыць яшчэ заўзята.\nЁн памалей ступае, заглядае ў зрэнкі\nІ раптам засмяяўся. Рады, ля паненкі\nХутчэй ідзе, глядзіць навокал з недавер\'ем,\nСваю канфедэратку з белай чаплі пер\'ем\nНасуне, то ізноў адслоніць волас русы,\nАж вось звярнуў яе на вуха, круціць вусы.\nІдзе, а ўсе зайздросцяць, даганяюць жвава,\nА ён хацеў бы з дамай вымкнуцца з забавы,\nЧасамі стане, ветліва руку узносіць\nI, каб яго міналі, ўсіх ласкава просіць.\nА часам ухітраецца і ўбок захіліць,\nМяняе сцежку, думае, сяброў мо змыліць,\nАле бягуць за ім дакучліва і хутка,\nІ нельга вырвацца з таго жывога скрутка.\nДык злы, руку кладзе на шаблі рукаятку,\nЯк бы казаў: "Зайздросных навучу парадку!"\nІ з выклікам адважным на чале і ў воку\nІдзе ў натоўп, а той яго не смее кроку\nСпыніць і расступаецца, змяніўшы шыкі,\nАднак усе бягуць за ім.\n \nГудуць ускрыкі:\n"Ах, мо апошні ён! Глядзіце на палетак!\nАпошні мо, што паланез танцуе гэтак!"\nЗа парай беглі пары гучна і вясёла,\nРаскручвалася, зноў закручвалася кола,\nЯк вуж вялізарны, што ўецца між прастораў.\nПераліваюцца лускою фарбы ўбораў\nСалдацкіх, панскіх, дамскіх і гараць бясконца\nУ пазалоце, што заходзіла ўжо, сонца,\nАдбіўшыся на цёмным зелені ўзгалоўі.\nКіпіць гульня, гудзе аркестр, п\'юць "заздароўі!"\n \nАдзін капрал Дабрынскі Сак ані музыкаў\nНе чуе, не гуляе, не ўзнімае крыкаў,\nСтаіць з рукамі за спіною, з неахвотай\nУспамінаючы даўнейшыя залёты -\nЯк абрываў для Зосі кветкі ля крынічкі,\nКашолачкі ёй плёў, вырэзваў завушнічкі.\nНяўдзячная! Ўсе падарункі змарнаваны!\nХоць уцякала, хоць быў бацькам пакараны\nНе раз, ішоў і на паркан стары ўзбіраўся,\nКаб праз акно пабачыць. Праз каноплі краўся,\nКаб толькі паглядзець, як палівала градкі,\nГуркі збірала ці карміла кураняткі.\nНяўдзячная! Тут галаву ўцягнуў і свіснуў\nМазурку, а пасля кашкет глыбей націснуў,\nПайшоў у бок гарматаў, дзе стаяла варта\nI, каб прагнаць нуду, пачаў граць у дружбарта\nЗ сябрамі, чаркай асалоджваючы жаласць.\nТакую меў да Зосі ён пачуццяў сталасць.\n \nА Зося ўсё танцуе. Хоць у першай пары,\nАднак здалёк ледзь бачная на тым абшары\nЗарослага дзядзінца, дзе натоўп быў гэткі.\nАпраненая ў зелень, выстраена ў кветкі,\nМіж траў і кветак кружыцца няспынным лётам,\n \nКіруе танцам, як анёлы зор зваротам:\nЗгадаеш, дзе яна, бо Зосю бачыць кожан,\nБо кожны Зосяю сягоння заварожан.\nІ дарма Падкаморы цягне танца хвілі,\nЗайздроснікі яе ў яго ужо адбілі.\nНядоўга і Дамброўскі шчасцем карыстаўся,\nДругому адступіў, а там і трэці гнаўся,\nІ той, адбіты, пазірае ўслед з тугою.\nАж Зося, змораная, ўбачыла чаргою\nТадэвуша і, баючыся вандравання,\nЗ ім застаецца, пакідае круг гуляння,\nІдзе к сталу наліць гасцям віна ў келіхі\n \nА сонца гасла, вечар цёплы быў і ціхі,\nКруг неба быў там-сям у хмарачкі спавіты,\nНа захадзе гарэлі ружамі блакіты.\nВідаць, к пагодзе - хмаркі лёгкія ўрачыста\nПлылі, як па траве авечак гурт пушысты,\nА збоку дробныя, як качак статкі.\nНа захадзе хмурынка з беражком нягладкім\nФіранкай выглядае тонкай і ажурнай\nЗ залочаным рубцом, з сярэдзінай пурпурнай.\nЯна заходу блескам тлела, прамянела,\nАле памалу зжоўкла, зблякла, пашарэла.\nСпусціла сонца твар, фіранку зацягнула\nI, уздыхнуўшы цёплым ветрыкам, заснула.\n \nА шляхта п\'е нястрымна, тосты бурна ўзносіць\nЗа камандзіраў, за Тадэвуша, за Зосю,\nЗа ўсе тры пары, злучаныя сёння ўранні,\nЗа ўсіх гасцей, прысутных на гулянні,\nЗа ўсіх сяброў, каго хто толькі спамятае,\nЗа тых памёршых, памяць аб якіх святая.\n \nІ я там быў з гасцямі, піў і мёд, і віны,\nА кнігі гэтыя - з тых часаў успаміны\n \n	<b>Канец</b>\n\n	<b>Эпілог</b>\nПра тое ж марыць на парыжскім бруку\nЗ вушамі поўнымі штодзённа стуку,\nПракляццяў і ілжы, папрокаў позніх,\nПустых намераў, спрэчак злосных, розных!\n \nБяда, уцекачы, што ў час суровы\nМы неслі ў край чужы свае галовы!\nБо, дзе ступілі, ўслед ішла трывога,\nІ ворагаў мы сустракалі многа.\nА зараз нам тут, сцесненым, замкнутым,\nЖадаюць хуткай смерці ў ланцугу тым.\n \nКалі не верыць свет слязам, пакутам,\nКалі магільным рэхам звону\nІх страшаць звесткі з Польшчы, з-за кардону,\nКалі ахова ім жадае скону,\nМагільшчык-вораг вабіць іх з палону,\nКалі і ў небе бачаць толькі злыдні,\nНе дзіва, што ўсё вокал ім абрыдне,\nШто, розум страціўшы ў вялікім горы,\nГрызуцца, ўгразшы ў спрэчкі й абгаворы!\n\n	<b>* * *</b>\nХацеў мінуць я, птах малых узлётаў,\nМінуць маланкі, буры і грымоты\nІ толькі ценю пашукаць, пагоды\nУ тым баку, дзе дом, дзяцінства годы.\n \nШчаслівы той, хто шэраю гадзінай\nПрысесці мог з сябрамі ля каміна,\nЗамкнуцца ад Еўропы амбарасаў,\nПабегчы думкай да дзяцінства часаў\nІ марыць, думаць пра сваю краіну…\n \nАле пра кроў, што ў тыя дні лілася,\nПра слёзы, што ракой плылі ў тым часе.\nПра славу, што яшчэ не разышлася,\nАб іх падумаць не хапала сілы!\nБо гэткі здзек цярпеў народ мой мілы,\nШто, скіраваўшы зрок на тыя мукі,\nСама адвага заламала б рукі.\n \nБо пакаленне чорнае з жалобы,\nЦяжарныя кляцьбой паветра ўтробы\nНе кіравалі нашых дум дадому,\nТуды, дзе нават страшна птушкам грому!\n \nМаці Польшча! Ля тваёй магілы\nРасказваць пра цябе не хопіць сілы!\n \nХто ж сёння ў нас настолькі лёгкакрылы,\nХто гэткае знайсці умее слова,\nШто мармур роспачы прабіць гатова,\nШто зніме з сэрца каменнае века,\nКрыніцы воч развяжа ў чалавека\nІ зробіць, што сляза нанова пойдзе?\nПакуль такога знойдзем, век мо пройдзе.\n \nКалісь, як сціхне помсты рык ільвіны,\nІ трубы роднай прагучаць краіны,\nА вораг выдасць крык апошні болю,\nЗамоўкне і аб\'явіць свету волю,\nА нашыя арлы, як бліскавіцы,\nЗлятуць да Хробрага старой граніцы\nІ трупамі насыцяцца, крывёю\nДы зложаць крыллі зноў на час спакою,\nТады з дубовымі вянкамі славы,\nПакінуўшы мячы, абсядуць лавы\nГероі нашы слухаць спеў цікавы!\nКалі зайздросціць будзе свет іх долі,\nЧас будуць мець пачуць пра дні няволі\nБацькоў сваіх і лёсы іх уцяміць,\nІ твару іх тады сляза не спляміць.\n \nМы ў свеце, як няпрошаныя госці.\nI ў будучым, і ў тым, што на пагосце\nАдзіны край такі існуе ў Бога,\nДзе шчасця для паляка ёсць нямнога:\nДзяцінства край! Ён прад вачыма ўстане\nСвяты і чыст, як першае каханне,\nЎспамінамі памылак не разбіты,\nАбманутай надзеяю не ўзрыты,\nНе зменены нічым і не забыты,\nДзе рэдка плакаў я і не злаваўся.\nЗ тым краем я ахвотна б прывітаўся,\nЗ дзіцячым краем, дзе вясёлы гэткі\nЯ лугам бег і ведаў толькі кветкі\nПрыгожыя. Мінаў благія бокам\nІ на карысныя не глянуў вокам.\n \nТой край убогі, цесны, але шчасны,\nЯк Божы свет, быў гэткі наш уласны!\nІ як жа нашым там усё бывала,\nЯк помнім тое, што нас акружала,-\nАд ліпы, што ў свой цень глухі хавала\nУсіх дзяцей сяла ад спёкі сонца,\nДа ручайка, каменьчыка… бясконца\nНам дарагіх, знаёмых, мілых\nАж вунь да тых суседскіх хат пахілых!\n \nІ толькі тых ваколіц грамадзяне\nНе здрадзілі ні дружбе, ні каханню,-\nСябры мне верныя дагэтуль недзе!\nБо хто ж там жыў? Браты, радня, суседзі\nІ маці. А каго з іх неставала,\nАх, колькі ж гутаркі аб ім бывала,\nЯк доўгае было там шкадаванне!\nТам, дзе ў слугі да пана больш прызнання,\nЧым тут у жонкі любасці да мужа,\nТам, дзе салдат па зброі болей тужыць,\nЧым тут па бацьку сын. Больш там парою\nПа выжле плачуць, чым тут па герою.\n \nСябры мне памаглі тады размовай\nІ ў песню слова кідалі да слова,\nЯк жураўлі, што ў казцы той вясковай,\nКалі над выспай з замкам раз ляцелі\nІ хлопцу даць ратунак захацелі,\nПа пёрку скінулі - дар небагаты,\nТой крыллі змайстраваў і ўцёк дахаты….\n \nО, дачакацца б мне такой уцехі,\nКаб кнігі гэтыя прыйшлі пад стрэхі\nІ каб, кудзелю прадучы, сялянкі,\nКалі закончаць любыя спяванкі\nПра дзеўчыну, якая граць любіла\nІ цераз скрыпку гусак пагубіла,\nПра сірату прыгожую, як зоры,\nШто гусак гнала ў спозненую пору,\nКаб кнігі простыя мае, як гукі\nІх песняў, узялі сялянкі ў рукі!\nКалісьці так на вёсцы ў час гуляння\nЗбіраліся пад ліпай для чытання\nПра Веслава, Юстыну, пра каханне.\nА ля стала, спавіты злёгку ў дрому,\nСядзеў пан аканом, а то й пан дому\nІ слухаў, а калі запінку бачыў,\nЦяжэйшае малодшым растлумачыў,\nХваліў прытожасць, што не так - прабачыў.\n \nЗайздросцілі мы песнярам іх славы,\nШто там яшчэ ў лясах гудзе і ў полі,\nЯкім мілей, чым лаўры Капітоля,\nВянок, сялянкі сплецены рукамі,\nЗ лістоў зялёнай руты з васількамі.=Да М***\nПрэч з маіх воч!" І я знікну без следу,\n"Прэч з майго сэрца!" І сэрца скарыцца.\n"Прэч з маёй памяці!" З гэтым, ты ведай,\nВек наша памяць не зможа згадзіцца.\n \nБыццам той дзень, чым далейшы, тым большы,\nКіне на шлях свой цямнейшыя крылы,\nТак мая постаць, далей адыйшоўшы,\nПамяць тваю большым крэпам акрые.\n \nТам, дзе страчаліся шчаснай парою,\nДзе расставаліся сумнай хвілінай,\nБуду заўжды неразлучным з табою,\nБо ўсюды частку душы я пакінуў.\n \nЦі ты ў задуме у час вечаровы\nАрфу рукою кранеш, як бывала,\nПэўна згадаеш: "Вось гэтыя словы\nГэткай парою яму я спявала".\n \nЦі, калі ў шахматы будзеш гуляць ты\nІ твой кароль апынецца пад боем,\nПэўна, згадаеш: "У дзень той астатні\nВыбыў кароль гэтаксама са строю".\n \nЦі на балу ты спачыць на хвіліну\nСядзеш і, ўбачыўшы месца пустое,\nПэўна, падумаеш: "Тут, ля каміна,\nНекалі разам сядзеў ён са мною".\n \nЦі, часам возьмеш ты вершы паэта\nПра нешчаслівых каханкаў, і з жалем,\nКнігу закрыўшы, падумаеш: "Гэта\nПраўду аб нашым жыцці напісалі".\n \nА калі аўтар злучыў маладую\nПару, шчаслівае даў ім каханне,\nСвечку пагасіш ты і пашкадуеш:\n"Не, ўсё не так, як у нашым рамане!"\n \nРаптам прарэжа імглу бліскавіца,\nЗ ветрам зашэпчацца груша сухая,\nГрукне ў акно тваё птушка-начніца,\nПэўна, падумаеш - я тут лунаю.\n \nТам, дзе страчаліся шчаснай парою,\nДзе расставаліся сумнай хвілінай,\nБуду заўжды неразлучным з табою,\nБо ўсюды частку душы я пакінуў.=Да Нёмна\nПрысядзібны мой, хатні мой Нёман, дзе воды,\nДа якіх па квяцістых скакалі мы гонях\nІ ў якія свае апускалі далоні,\nКаб крынічнай зачэрпнуць хутчэй прахалоды?\n \nТут Лаура глядзела ў люстэрка прыроды,\nВаласы заплятала, уквечвала скроні;\nТут выяву красы яе ў срэбным улонні\nСкаланаў я слязой захаплення й лагоды.\n \nРодны, хатні мой Нёман! Крыніцы дзе тыя,\nЗ імі шчасце, надзеі, што так віравалі?\nДзе празрыстых лятункаў крыніцы прапалі?\n \nДзе сябрына, юнацтва гады залатыя? -\nЎсё панеслі з сабой хвалі часу крутыя.\nКалі так - дык чаму ж маіх слёз не забралі?=Калі я, труп жывы…\nКалі я, труп жывы, з ашклелым вокам\nСяджу між вас, у гэты час блукае\nДуша мая далёка, ах, далёка\nІ наракае ўсё, ах, наракае.\n \nЁсць у мяне зямля, край светлых мрояў,\nМілейшага - мне не знайсці другога.\nМне ўсе радня там - болей чым крывёю,\nТам сэрцу гэтак многа дарагога!\n \nТуды штоміг - хай праца ці забавы -\nЎцякаю я. Сяджу там пад дубамі,\nЯк некалі, кладуся ў звонь, у травы,\nГаняюся ізноў за матылямі.\n \nТам бачу ў белым зноў яе скрозь далі.\nБяжыць у лес яна да нас ад ганка,\nЛяціць праз поле - тоне ў жытняй хвалі,\nЗ-за гор далёкай свеціць мне заранкай=Песня філарэтаў\nГэй, знікні, суму хмара!\nЖывём мы толькі раз.\nХай залатая чара\nНямарна вабіць нас.\n \nПускай яе па кругу,\nПадай у рукі другу,\nБяры і пі да дна,\nДзе глыб жыцця відна.\n \nІ не мялі пустое -\nУ чары польскі мёд.\nСпявайма толькі тое,\nШто родны склаў народ.\n \nУ пыл бібліятэкі\nТы лез, каб сёння жыць,-\nГуляць і піць, як грэкі,\nІ як рымлянін - біць!\n \nЮрыстам, як дарунак,\nСтаў келіх кругавы.\nПадай цяпер руку нам,\nА заўтра дай правы.\n \nНе ўзніме красамоўства\nСвабоды змагароў.\nДзе мужнасць і сяброўства,-\nБраты, не трэба слоў!\n \nХто гне метал і паліць -\nРасплавіць працай час.\nУ залатым метале\nКіпіць віно для нас.\n \nТой хімік па прызванню,\nМудрэц і жыццялюб,\nХто можа мёд кахання\nЦягнуць з дзявочых губ.\n \nПланет шляхі-дарогі\nУсе змераўшы як след,\nБыў без апоры ўбогім\nСлавуты Архімед.\n \nКалі захоча зрушыць\nЦяпер зямлю Н\'ютон,\nХай злічыць нашы душы\nІ - хопіць! - скажа ён.\n \nВучоным цыркуль мілы\nІ мёртвы бляск свяціл.\nДля нас намераў сіла\nПраўдзівей меры сіл.\n \nНаш цыркуль - сэрцаў вера,\nІмкненняў ясны дух.\nДабро - адна ў нас мера,\nІ дружба - болей двух.\nГэй, згінь ты, суму хмара!\nЖывём мы толькі раз.\nСтаіць, чакае чара,\nДы не чакае час,\nКроў студзіць, скроні беліць.\n \nЗакрэсліць вечнасць нас,\nЗакрыўшы вочы Фелі…\nВось філарэтаў сказ!=Свіцязь\nКалі навагрудскія ўбачыш прасторы,\nРакітнік разгалісты, нізкі,-\nКаня супыні ля плужынскага бору,\nКаб глянуць на возера зблізку.\n \nГушчар лесу пахне чаборам і мёдам,\nЖывіцы настоем смалістым.\nТам возера Свіцязь, як шыбіна люду,\nЛяжыць паміж дрэваў цяністых.\n \nКалі пад\'язджаеш начною парою\nІ станеш да возера тварам,-\nМігцяць зоркі ў небе, мігцяць пад табою\nМігціць там і месяцаў пара.\n \nНе знаеш,- з-пад ног, можа, гэта шкляная\nІдзе аж да неба дарога\nЦі неба шкляное скляпенне схіляе\nТабе аж пад самыя ногі!\n \nІ той, другі, бераг убачыць не ў сілах -\nЗ вышынямі возера зліта.\nНібыта вісіш ты на птахавых крылах\nУ нейкім бяздонні блакіту!\n \nТак ноччу прыемна памыляцца вочы\nПры добрай, пры яснай пагодзе.\nДы толькі да возера зорнага ноччу\n3 храбрэйшых храбрэц падыходзіць.\n \nБо там вырабляе нячысцік такое!\nМіж хваль вадзяны там плюскоча.\nДрыжу, як дзяды мне гавораць пра тое,\nУспомніць аж страх перад ноччу.\n \nТо ў возеры гоман, то лямант вялікі,\nТо ўспыхне агонь сіняваты.\nГул бітвы, лязг зброі, жаночыя крыкі,\nГалошанне, звону раскаты.\n \nА ў міг - дым асядзе і крык суціхае,\nІ толькі лес ціха шапоча,\nДы ў возеры хтосьці малітвы чытае,\nЧуваць сумны голас дзявочы.\n \nА што гэта? Людзі плятуць хто што зможа,\nНа дно ж з іх ніхто не спускаўся.\nТо гэтак раскажуць, то йнакш казку зложаць,\nА хто з іх да праўды дабраўся?\n \nІ пан той, якому ад прадзедаў гэты\nКуток чарадзейны дастаўся,-\nІ многія зімы, і многія леты\nРаскрыць таямніцу стараўся.\n \nІ ён загадаў: "Лес рубіце і рэжце!.."\nЧаўны й караблі збудавалі.\nІ невад глыбокі -стоп ажно дзвесце -\nВязалі, старанна спляталі.\n \nЯ раіў, падказваў, што з Богам патрэбна,\nНалежна рабіць, без паспеху.\nУ касцёлах бліжэйшых далі на малебны.\nІ з Цырына пробашч прыехаў.\n \nНа беразе стаў ён, надзеў свае шаты.\nКрапіў ён вадою святою.\nВось пан даў каманду, і ветразі ўзняты,\nІ невад ідзе пад вадою.\n \nІ ён валачэ паплаўкі за сабою,\nВяроўкі напяты. Глыбока\nЗатоплены невад, ідзе пад вадою\nНе злоўлена, мусіць, ні вока!\n \nНа бераг ужо два крылы узвалілі,\nКарма, нібы невада рэшта…\nЦі чулі, якое страхоцце злавілі?\nНіхто не паверыць, хоць рэжце!\n \nАднак вам скажу я: зусім не пачвара,\nА проста жывая дзяўчына.\nШаўковыя косы, бялявая з твару,\nА вусны яе, як маліна.\n \nНа бераг выходзіць. Адны - ўраз наўцёкі,\nДругія нібы скамянелі.\nА словы красуні тае сінявокай\nПрыемна, пяшчотна гучэлі:\n \n"Адкрыю сваю таямніцу народу:\nТапельцаў ляжыць тут нямала.\nХто толькі спускаўся на гэтыя воды,-\nНа дно таго возера брала.\n \nІ ты б, храбры, гэта з дружынай адведаў,\nЗагінуў бы ў спрэчцы няроўнай,\nДы шчасце - тут край твайго прадзеда, дзеда,\nТы з нашай радні, ты нам кроўны.\n \nЗа тое, што вы акрапілі тут воды,\nПа-боску зрабілі чын-чынам,-\nМаімі Бог вуснамі скажа народу\nГісторыю гэтых глыбіняў.\n \nДзе сёння шуміць бор спрадвечны, вынёслы,\nДзе цар-зелле, лозы ды травы;\nДзе вашы ўзлятаюць над хвалямі вёслы,-\nБыў горад калісьці на славу!\n \nБыў Свіцязь, як рыцар,- яму ўся пашана,\nЖылі ў ім красуні-дзяўчаты.\nУ часы панавання тут князя Тугана\nРос горад магутны, багаты.\n \nІ лес не шумеў тут дрымотны са смуткам,\nЗвінела калоссе пшаніцы.\nАдсюль былі бачны муры Навагрудка,-\nУ той час літоўскай сталіцы.\n \nЦар грозны аднойчы напаў на Мендога,\nКанец прыйшоў ладу й спакою.\nНа ўсю Літву пала бяда і трывога:\nЗаплаціць Мендог галавою?!\n \nПакуль сцягнуў войска з далёкай граніцы,\nДа бацькі майго Мендог піша:\n"Туган! На табе абарона сталіцы,\nПатрэбна, каб з войскам ты выйшаў".\n \nТой ліст прачытаўшы, Туган кліча войска:\n"На бітву! Драмаць нам няможна!.."\nІ стала адразу пяць тысяч геройскіх,-\nІ конны, і ўзброены кожны.\n \nІ трубы зайгралі, а трубаў тых гукі -\nСклікаюць пад сцягі змагацца.\nУ горы Туган заламаў раптам рукі,\nАд брамы зноў скача к палацу\n \nІ кажа мне: "Хоць я чужых уратую,-\nЗагінуць уласныя людзі,\nБо ведаеш, Свіцязь жа толькі вартуюць -\nБулаты і нашыя грудзі!\n \nКалі папалам раздзялю я дружыну,-\nМендогу малая апора;\nКалі ж к Навагрудку я ўсю яе кіну,-\nТо вам тут адным будзе гора!"\n \nКажу яму: "Бацька, вядзі сваю сілу,\nІдзі, куды клікнула слава!\nНас Бог абароніць, анёла я сніла,-\nНад горадам нашым ён плаваў,\n \nМаланкаю-мечам абвіў наўкол Свіцязь,\nРаскрыў залацістыя пёры,\nСказаў мне: "Спакойна працуйце і спіце,\nЯ з вамі - не будзеце ў горы".\n \nПаслухаў Туган - удагон за дружынай…\nДы толькі, як ноч наступіла,-\nІ грукат, і тупат - то грознай лавінай\nВарожая копіцца сіла!\n \nЯк грымнуць тараны, град ядраў, камення.\nУпалі са скрогатам брамы.\nСтарыя, жанчыны - на плошчу ў імгненне,\nУслед бягуць дзеці за мамай.\n \nІ крыкі, і лямант: "Што будзе тут з намі?\nРусь хлынула, Русь атакуе!\nАх! Лепей жыцця мы пазбавімся самі,-\nАд ганьбы хай смерць уратуе!"\n \nІ ў гневе паходні распальваюць ярка,\nКастры палыхаюць траскуча:\nУ попел - нажыткі, у дым - гаспадаркі,\nА крыкі - са злобай пякучай:\n \n"Праклён жа таму, хто сам сёння не згіне!"\nДа смерці да ўласнай гатовы,\nУжо і сякеры блішчаць лязом сінім,-\nІ людзі схіляюць галовы…\n \nЦі здасца - ў палоне звіняць ланцугамі,\nЖыць рабскім жыццём непрыгожым?\nАбо сябе знішчыць сваімі рукамі?..\n*Дзе выйсце,- крычу я,- о Божа?!\n \nКалі ўжо скарыцца нам ворагу трэба,\nКалі бярэ верх яго сіла,-\nНяхай нас ударыць гром з яснага неба,\nХай прыме жывых нас магіла!"\n \nІ раптам праменнае нешта між ночы\nМяне абвіло белізною.\nУ дол апускаю спалохана вочы -\nЗямлі ўжо няма пада мною!\n \nМы так уцяклі, не пайшлі ў паланянкі\nДа ворага… Глянь - зеляніна:\nІ зелле, і кветкі - то ўсё Свіцязянкі,- .\nНас Бог абярнуў у расліны.\n \nЛісты ўсе зялёныя, нібы ў яліны\nІгліцы, як выбеліць іней.\nПлывуць над вадою, як пух лебядзіны,\nБялеюць над безданню сіняй.\n \nЯк знак чысціні, і вось гэтай парою\nУ колер у белы адзеты.\nІ той, хто кранецца крывавай рукою,-\nНе ўбачыць ён белага свету.\n \nАдчуў на самім сабе цар рускі гэта,\nАдчула ягоная світа:\nНарвалі на беразе возера кветак,-\nГаловы вянкамі абвіты.\n \nДы толькі хто браў кветкі гэтыя ў рукі,-\nБыла ў іх жахлівая сіла,-\nТой падаў і енчыў, і корчыўся ў муках,\nТаго смерць адразу касіла.\n \nПрайшлі з таго часу, мінулі стагоддзі,\nДы ў памяць аб тым пакаранні,\n"Царамі" завуць тыя кветкі ў народзе.\nУ песні старой, у паданні…"\n \nІ вось адыходзіць красуня памалу,\nЧаўны патанулі і сеці…\nШум чуецца ў пушчы, ўздымаецца хваля\nІ грозна на бераг нясецца.\n \nДа дна расхінаюцца раптам глыбіні,\nЎскіпае віроў завіруха:\nТуды праваліліся ў бездань дзяўчына,\nІ болей - ні слуху, ні духу.=Тукай\n"Паміраю - і не плачу,\nІ вы кіньце траціць сілу;\nМы ўсе ляжам у магілу -\nНе вярнуць нам слёз гарачых.\nБыў я панам соцень сёлаў,\nМеў я слуг адборных світу.\nМае замкі навакола\nДля гасцей былі адкрыты.\nШто багацце чалавеку?\nЗамкі што, магутнасць, імя?\nО, нікчэмны, марны дыме! -\nПаміраю ў сіле веку!\nМарыў я ў тамах змястоўных\nАсягнуць багацце ведаў.\nШмат чужых краінаў зведаў -\nІ нарэшце стаў вучоным.\nШто вучонасць чалавеку?\nРозум што? Што слава, імя?\nО, нікчэмны, марны дыме! -\nПаміраю ў сіле веку!\nУ сумленні жыць я марыў,\nБыў набожным я без меры;\nШанаваў законы веры\nІ касцёлу нёс ахвяры.\nШто набожнасць чалавеку?\nШто святая вера, імя?\nО, нікчэмны, марны дыме! -\nПаміраю ў сіле веку!\nТы мне скарбы дорыш дбала,\nДык чаму пажыць даў мала?\nЧым за ласку адплачу я?\nПрыгажуні чарнабровай\nПадарыў нашто пяшчоты?\nНе злічу сяброў турботы -\nІ бывайце ўсе здаровы!"\n \nТак, відаць, па волі Божай\nТукай на смяротным ложы\nПакідаў жыццё на векі,-\nI самкнуў свае павекі.\n \nРаптам гром грыміць над дахам,\nЗадрыжалі ўсе харомы…\nНейкі старац незнаёмы\nАпынуўся ў самым гмаху.\nСівізна пакрыла скроні,\nБарада аж па калені.\nСам у белым ён адзенні\nНа кіі паклаў далоні.\n"Тукай!" - клікнуў, з ложка цягне,\nЗа сабою бегчы кажа…\nЎжо мінулі вал і стражу\nI пакрочылі па багне.\nНоч навісла над зямлёю…\nМесяц з серабрыстым тварам\nТо спяшыць насустрач хмарам,\nТо панікне за імглою.\nА яны ўсё крочаць далей.\nНад балотам дождж імгліцца…\nПрамінулі ўжо Гніліцу\nI Калдычаўскія хвалі.\nДзе дрыгвы купчастай шыры\nАбступіў гушчар сасновы,\nНа гары відаць Жарновай\nЧуб, насунуты са жвіру.\nНа магіле ў гэту пору\nСтарац кленкнуў, вокам бліснуў\nI далоні ўзняў угору,\nТройчы крыкнуў, тройчы свіснуў.\n"Тукай, глянь: вунь там на багне\nУ хацінцы за дарогай\nЕсць мудрэц Палель - ён прагне\nМудрацу даць дапамогу.\nЗнаю, што ў жыццёвай школе\nТы здабыў вучонасць дбала;\nЗнаю, што па божай волі\nПражывеш на свеце мала.\nДы палохацца зарана:\nТы пазнай мае турботы!\nI жыві ты для каханай,\nДля сяброў будзь несмяротны!\n \nБо адзін я толькі знаю,\nЯк пасцігнуць вечнасць свету.\nДля дваіх я права маю\nТаямніцу выдаць гэту.\nПадбяры сабе другога\nЧалавека, у якога\nПры любым выпрабаванні\nМожаш верыць ты з парукай.\nЗнойдзеш - несмяротным станеш.\nА не знойдзеш - смерць і мукі!" -\n"Прадказанне гэта, старча,\nПавалокаю пакрыта.\nРастлумач мне…" - "Растлумачу:\nЧалавека падбяры ты!\nРозум, сэрца хай рассудзяць.\nПра тваё кажу збавенне!\nВерны ці няверны будзе,\nНесмяротнасць ці знішчэнне!..\nДа слугі давер\'е маеш?.."\nАдказаць бы Тукай рады,\nДы ці верыць - сам не знае,-\nСярод слуг нямала здрады.\n"Для каханкі мо ці жонкі?" -\n"Так…" - і змоўк, глядзіць задумна.\n"Так…" - і голас яго звонкі\nАбарваўся раптам сумна.\n"Так, для жонкі… для каханай…"\nI ён верыць і баіцца,\nКаб усё ж не памыліцца,\nНе сустрэць бы тут абману…\nШто сказаць - і сам не знае,-\nI нарэшце ён змаўкае.\n"Згінь і стань ты невядомым\nУ абдымках страшнай смерці!\nЯк не верыш ты нікому,\nДык навошта жыць на свеце?"\nА ён думае, гадае:\n"Жонцы? Другу" - сам не знае.\nДумае… Раптоўна хмары\nЗасланілі неба ўдалі…\nБліскавіца… Гром ударыў,\nАжно сцены задрыжалі.\nБор шуміць, зямля трасецца,\nЛес гарыць, кіпіць балота\nI вада знікае ў рэчцы,\nНікнуць травы і чароты.\nСярод стуку, свісту, грому,\nЦі па волі злой ці Божай,\nТукай зноў на ўласным ложы\nПаміж родных і знаёмых.\nРаптам голас чуе знекуль:\n"Не бывае чалавека,\nДля якога ў кожны момант\nМожна верыць, як самому".\n\n	<b>II</b>\n"Ах, я маю друга, маю!" -\nКажа Тукай перад смерцю.\nБледнасць шчок яго знікае,\nУ вачах здароўе свеціць.\nТукай, вырваны з магілы-\nПадхапіўся, стаў на ногі,-\nХодзіць сам, без дапамогі -\nДзе ўзяліся тыя сілы?\nБачыць ля падушкі ў зале\nДы з валовай скуры карты.\nНа іх чэрці тут, не жарты,\nЛёсу тайну распісалі.\nЕн з цікавасцю хапае,\nСеў, падпёрся і чытае:\n"Маладзік узыдзе ночкай,\nТы ідзі аж да гаёчка,\nДзе каменне - з-пад камення\nБелага нарві карэння!\nБлізка будзеш ты ад смерці"\nДай пасекчыся на чвэрці.\nХай карэнняў звараць белых,\nХай намасцяць часткі цела!\nI тады ізноў зрасцешся,\nАмалоджаным прачнешся.\nБудзеш так ад гэтых зёлак\nВечна дужым і вясёлым".\nТам былі перасцярогі\nГалаву як секчы, ногі,\nДзе вады узяць для масці,\nКолькі зёлак трэба класці.\nА ў канцы у пару словах\nДадавалася умова:\n \n"Калі часам хто захоча\nПаказаць другому зелле,\nЦі ўжыве яго ахвоча\nМо на іншым нейкім целе;\nЦі ў патрэбную мо пору\nТвайго цела не намасціць,-\nЗнай, цябе чакае гора,\nМукі пекла і няшчасці.\nКалі ў смеласці ты пэўны,\nДай адказ нам знакам згоды.\nМефістофель для абмену\nПрынясе трактат заўсёды.\nТолькі не забудзь пра гэта!\nСцеражыся! Будзь умелым!\nУ Эрэбе ў шабас гучны\nПадпісаў уласнаручна\nСам Люцыпар з таго свету\nI заверыў Гадрамелах".\nТукай трохі раззлаваўся:\nГэткага не спадзяваўся…\nЕн падпёр рукамі скроні,\nПальцам чухае ля носа,\nНа кантракт глядзіць зукоса,\nТо ў зямлю апусціць вочы,\nДва разы нюхнуў табакі,\nТо на стол зірне, то збочыць,-\nI пергаменту ён знакі\nЗноў узвесіў на далоні.\nЗноў іх пільна разглядае,\nУзіраецца, чытае…\nРаз яшчэ узважыў - кінуў,\nКулаком у стол тут грымнуў,\nАзірнуўся па святліцы\nI паклаў руку на грудзі,\nI сказаў: "Няхай так будзе!"\nА пасля ізноў садзіцца,\nЗноў усхопіцца, блукае,\nСядзе зноў - і зірк на карты…\nХай ніхто яго не лае,\nБо няма з чарцямі жартаў!\nДумае: "Ці жыць мне вечна,\nЦі прадам для чорта душу".\nДы прамовіць - небяспечна,-\nI маўчыць, губой не рушыць.\n \nВось адразу блізка тэрмін.\nТукаю з людзьмі журботна.\nЕн у розуму майстэрні\nЗакрываецца самотны.\nСвой трактат, пакуль пячаці\nНе змясцілі на трактаце,\nУ цісках увагі строгай\nЦісне, давіць да знямогі.\nЗлітак мыслі разнастайнай\nУ адзін ідзе плавільнік.\nТам, бы воск, пад ціскам шчыльным\nНаграваецца і тае.\nI экстракт выходзіць новы -\nВыцякае прапанова.\nПерадумаў, абумовіў:\n"Выкрутасаў гэтых ходы,\nШто апісана тут дбала,\nЦі іх мала ці нямала,\nЕсць траякае пароды:\nКаб схіліць каго да здрады,\nТрэба сілы ці парады -\nПадарункамі спакусіць,\nНапалохаць ці прымусіць.\nЦі інакш - такая справа -\nДа пагібелі дарога\nЕсць траякая: трывога\nI спакуса, і цікавасць.\nКалі хто ў выпрабаванні\nНе пагрузне ў гэтай твані,\nТады можна ўжо такому\nВерыць, як сабе самому".\nСа знаходкаю такою\nТукай лёгкаю хадою\nЙдзе, пяра свайго шукае,\nПісьмо грэху укладае.\nАле ўжо вакол сцямнела,\nУ чарніле штось засела.\nПаліць свечкі дзве ў далоні,\nДзве чарніліцы напоўніў.\nДы баліць яму у локці,\nА па пёрку - валасочак;\nI спісаны ўвесь насочак;\nСтрасянуў, прыціснуў ногцем\nI, на стол апёршы грудзі,\nНапісаў: "Няхай так будзе!"\nДумаў прозвішча прыкласці.\nДы пакуль ён "Т" выводзіў,\nГэтым разам на няшчасце\nДумаў цэлай паўгадзіны;\nГалавой ківаў бясчынна,-\nI не пішацца, дый годзе!\nТолькі каля "Т" ён шчыра\nКропкі вывеў… аж чатыры.\nЕн не смее азірнуцца\nТолькі думае упарта…\nХай над ім не пасмяюцца,\nБо няма з чарцямі жартаў!\nАле як ён стаў дзівіцца,\nКалі "Б" у слове будзе\nЗазвінела ў перагудзе,\nПачало скакаць, кружыцца\nI расці - аж месца мала,\nНібы з цеста яно стала.\n3 яе ніжняй палавіны\nВырастаюць грудзі, рэбры,\n3 яе верхняе часціны -\nГалава вылазіць цэбрам\n3 шыйкай тонкай, мураўінай,\nI з бародкаю казлінай;\n3 адной конскаю нагою\nI з курынаю другою.\nВокам ён глядзіць валовым\nI драпежны ўвесь у профіль.\nГэта чорт быў адмысловы,\nГэта сам быў Мефістофель.\nТукай думае: "Хрысціцца\nЦі прасіць гасця садзіцца?"\nРаптам чорт яго ў хвіліну -\nХваць за палец за мязінец! -\nНож пад скуру пхнуў ахвоча\nI ў крыві пярынку мочыць.\nНамачыў, уткнуў у руку\nI рукой сціскае, водзіць.\nЯк мінуў У, К, А, Й,- выходзіць\nНе іначай - слова "Тукай".\nСвіснуў чорт - памчаўся рады.\nI шукай цяпер з ім ладу!=Ваявода\nЗ-пад прысад агарода\nБледны ўбег ваявода\nУ палац свой са злосцю й трывогай,\nПерад спальняю стануў,\nУ пасцель жонкі глянуў,\nГлянуў там — і не ўбачыў нікога.\n\nЎ дол патупіўшы вочы,\nЎвесь дрыжыць, штось мармоча,\nВусы тузае, думае дзіка.\nАдышоў ад пасцелі,\nЖудка зрэнкамі стрэліў,\nКазака туж Навума паклікаў.\n\n— Гэй, казача, ты, хаме,\nЧаму ў садзе пры браме\nНі сабакі няма, ані стражы?!\nБраць мне торбу барсучу\nІ янчарку гайдучу,\nЦягні стрэльбу-гвінтоўку мне ўраз жа!\nЎзялі зброю — і ходу!..\nПадцякліся к гароду,\nДзе альтана хавалася ў зеллі.\nНа дзярновым сядзенні\nШтось бялеецца ў цені:\nТам сядзела кабеціна ў белі.\n\nВочкі ручкай адною,\nЗакрывала касою,\nГрудзі крыла рубком кашуліны,\nА другой — памалу\nАд грудзей адпіхала,\nШто ў калень яе кленчыў, мужчыну.\n\nТой прыпаўшы к каленям,\nЁй казаў ў знемажэнні:\n— Дык усё, што было, ўжо далёка!\nІ тваё уздыханне,\nІ тваё прывітанне\nЗаплаціў ваявода гатоўкай!\n\nХоць цябе столькі летак\nЯ любіў палка гэтак,\nІ любіць, і цярпець буду здаля, —\nНе любіў ён ніколькі,\nБразнуў золатам толькі,\nТы яму прадался без жалю.\n\nЁн штовечара будзе\nПесціць белыя грудзі,\nЗ табой цешыцца ў пуху лябяжым,\nТвае — мне на загубу —\nЦалаваць шчочкі, губы\nБудзе ён пацалункам уражым.\nЯ на коніку верным\nГэтым полем бязмерным\nСюды мкнуўся праз холад і слоты,\nКаб вітаці ўздыханнем —\nІ ад’ехаць з жаданнем.\nДобрай ночкі і доўгай пяшчоты!\n\nЯна ўсё йшчэ як глуха;\nЁн ёй шэпча на вуха\nТыя жальбы ці новы закляцці,\nАж прымлеўшы, без сілы,\nРучкай грудкі адкрыла\nІ ў яго патанула абняцці.\n\nЗ казаком ваявода\nПрыкуцнулі ля ўхода\nІ з-за пояса бралі набоі, —\nАдсякалі зубамі,\nПрыбівалі штамплямі\nЖменю пораху й шроту удвое.\n\n— Пане! — тут казак кліча, —\nНейкі чорт мною смыча,\nНе магу той застрэліць дзяўчыны:\nЯк свой курак адводзіў,\nЯ ўздрыгнуў, як на лёдзе,\nІ сплылі на падпал дзве слязіны.\n\n— Ціха!.. Кінь, хаме, кракаць!\nЯ наўчу цябе плакаць!\nНа! тут з порахам свежым машонку;\n\nПадсып жыва падпалу,\nНогцем счысці красала\nДы ў свой лоб стрэль ці ў гэтую жонку.\n— Управа… вышэй… цэль дбайна!..\nЖджы, пакуль я не пальну, —\nЖаніха змяту перш назаўсёды.\nЎзвёў казак курак, сцэліў,\nНе чакаючы, стрэліў,\nІ ўгадзіў ў самы лоб ваяводы.=Мужык і вужака\nРаз неяк зімовай парой\nМужык сеч бярвенне пайшоў\nІ ў лесе пад елкай гнілой\nВужаку чуць з духам знайшоў.\n\nЁн з добрага сэрца ў мароз,\nЯк толькі вужаку наўрэў,\nУзяў і да хаты прынёс,\nНа печы ў цяпле адагрэў.\n\nАдхухала гадзіну печ,\nКусацца паўзе к мужыку,\nАле той давай яе сеч,\nУзяўшы тапор у руку.\n\nНа смерць ён гадзюку засек,\nШпурхнуў, дзе больш снегу мяло,\nІ згінула ў снегу навек,\nНавек за няўдзячнасць і зло.\n\n\nНавуку тут маем у том,\nЁсць прыклад такі для людзей:\nШто хто за дабро плаціць злом, -\nЯк гадзіна, сам прападзе.=Пані Твардоўская\nП’юць, ядуць і люлькі смаляць,\nГульням, скокам даюць волю,\nЛедзь карчмы тэй не разваляць,\nХі-хі! Ха-ха! Гэй жа! Го-ля!\n\nУ канцы стала Твардоўскі\nВыпнуў бруха, ўсіх мароча,\nП’е, крычыць на чым свет боскі,\nТуманы пускае ў вочы.\n\nЁн жаўнеру, што йграў зуха,\nЎсіх піргае, лезе драцца, -\nСвіснуў шабляй каля вуха\nІ з жаўнера мае зайца.\n\nАдвакату з трыбуналу,\nАбгрызаў што костку ўпарта,\nПазваніў машной памалу,\nАдвакат зрабіўся хартам.\n\nШаўца пстрыкнуў ў нос кароткі,\nДа ілба прыткнуў тры дудкі,\nЦмокнуў: «Цмок!» і бочку водкі\nСа лба вытачыў ў мінутку.\n\nТут, як водку піў з кяліха,\nУ кяліху свіст зрабіўся;\n\nЗірк на дно: «Гэ, што за ліха!\nТы чаго тут, куме, ўбіўся?»\n\nНа дне ў чарцы — чорцік чорны:\nІсты немец, круціць вочы;\nКапялюх зняў, б’е паклоны\nІ на дол з кяліха скочыў.\n\nСкочыў, вырас на два локці,\nНос, як гачык, крывіць міну,\nГругановыя пазногці -\nНа яго нагах курыных.\n\n— А! Твардоўскі! Як дуж, браце?! -\nТак сказаўшы, вакол кружа:\n— Што? не хочаш і пазнаці?\nМефістофель я, мой дружа!\n\nТо ж са мной на Гары Лысай,\nТам на скуры на валоўей\nАб душы рабіў запісы\nІ свой подпіс даў крывёю.\n\nЧэрцям добра ў знакі ўеўся:\nБо, як два гады пяройдзе,\nТы у Рым прыехаць меўся,\nСкуль да нас ты ўжо і пойдзеш.\n\nА ўжо сем год, як свет чмуціш, -\nБольш кантракт служыць не можа,\nПекла чарамі ты мучыш\nІ забыў аб падарожжы.\n\nАле хоць чакаў я леты,\nПомста ўрэшце даканана:\n«Рым» завецца шынок гэты,\nКладу арышт на васпана!\n\nДаць хацеў Твардоўскі цягу\nНа сказ гэтакі чартовы,\nАле той злавіў за дзягу:\n— А дзе, кажа, гонар слова?\n\nШто рабіць? чарга наспела,\nСхопе ў пекла тут, і годзе,\n\nДый Твардоўскі знае дзела:\nТак мазгі таму заводзе.\n\n— Мефістофель, глянь ты толькі\nУ кантракт, дзе пункт увідзіш:\nПасля год во столькі й столькі,\nПа маю душу як прыйдзеш, -\n\nБуду права мець тры разы\nЗапрагчы цябе ў работу, -\nТы ж найгоршыя прыказы\nМусіш споўніць што да ёты.\n\nГлянь над карчмай маляванне:\n Конь грывясты, хвост, як вехаць,\nТут жывым няхай ён стане,\nЯ хачу на ім праехаць.\n\nБіч з пяску скруці мне, бесе,\nКаб каня меў чым пагнаці,\nХорам вымуруй у лесе,\nКаб было дзе папасаці.\n\nГмах з арэхавых зярняткаў\nВыстрай аж пад шчыт Кранпаку,\nЎ ім з бародаў кладзі латы,\nКрый страху насеннем маку.\n\nГлянь, цвічок такі прымерне:\nЎ цаль — таўсты, даўгі ў тры цалі,\nГані ў кожна маку зерне\nПа тры гэткія ганталі!\n\nМефістофель скочыў жыва,\nКаня чысціць, корміць, пое,\nСуча доўгі біч са жвіру,\nІ ўжо конь напагатоўі.\n\nСеў Твардоўскі, выпнуў жылы,\n Ўзяў за повад, конь здаровы,\nЗнай, трымайся, што ёсць сілы,\nАж тут, глянь, — палац гатовы.\n\n— Так, так! выйграў прайдзісвета,\nДый работа жджэ другая:\n\nВо, скупайся ў місе гэтай\nА вада ў ёй, знай, святая.\n\nЧорт спужаўся, ўвесь сагнуўся,\nПот яго сцюдзёны крые:\n— Што пан кажа, слуга мусіць, -\n Чорт скупаўся аж па шыю.\n\nПотым выскачыў, як з жару,\nІ Твардоўскага зноў страша:\n— Я цяжкую вынес кару,\nАле й ты у моцы нашай.\n\nРаз яшчэ, і квіта будзе!\n(Будзе чорту тут нагонка!)\nГлянь, вунь баба, як печ грудзі,\nГэта, чорце, мая жонка.\n\nЯ на год у Бельзабуба\nЗа цябе жыць застануся,\nА праз той час мая люба\nЖыць з табой, як з мужам, мусіць.\n\nПрысягні ты ёй каханне,\nПаслухмянасць і пашану;\nЗломіш хоць адно заданне,\nБудзе ўмова скасавана.\n\nЛовіць гэта чорт паўвухам,\nА паўвокам сочыць самку.\nБыццам бачыў, быццам слухаў,\nІ збліжаецца пад клямку.\n\nА Твардоўскі пры ім суча,\nНібы выпусціць баіцца.\nСкочыў дзюркай чорт ад ключа\nІ дагэтуль скача гіцаль.=Блыха і Равін\nРавін раз у Талмудзе зарыўся па вушы,\nЦярпеў, як блыха джгала, ды гнеў яго уз’юшыў.\nПрысачыў, злавіў яе. Стогне ў пальцах сцятых,\nКруціцца, выцягвае пыску, нажаняты:\n— Даруй, рэбе, мудраму не варта гнявіцца.\nО, святы сын Леві, не дай крыві праліцца!\n— Кроў за кроў, — пярэчыць ён, — Вельзевула плоддзе,\nТлушч, як філістымлянка, нажыўшае ў шкодзе!\nМурашкі запас маюць, рой пчол працавітых\nЗносяць мёд і воск сабе, а шэршань напітак.\nТы ж адна сярод людзей смактачом дыбаеш,\nЗ п’яніц тым шкаднейшая, што чужога дбаеш…\nЗмоўк, і як палонную павалок к расправе,\nБлыха нема піскнула: «А чым жыве равін?»=Тры Будрысы\nСтары Будрыс трох сынаў,\nЯк сам, гэткіх літвінаў,\nДа сябе на дзядзінец паклікаў,\nДы ім кажа: "Зважайце,\nКоні борзда сядлайце,\nНатачыце мячы ўміг і пікі!\n"З Вільні вестку мне далі,\nШто ўжо там наказалі\nТры вайны на тры свету староны:\nОльгерд рускіх біць едзе,\nСкіргел — ляхаў-суседзяў,\nА князь Кейстут разгроміць Тэўтоны.\n"Вы, адважныя хлопцы,\nПаслужыце старонцы,\nХай вядуць вас літоўскія богі!\nЗастаюся я дома,\nДам вам раду, вядома:\nТрох вас ёсць і тры ёсць вам дарогі.\n"Хай адзін у Расію\nЗа Ольгердам шлях крые\nПа-над Ільмень, пад мур Навагроду;\nТам саболлі апоны,\nЗалатыя заслоны,\nІ ў купцоў там чырвонцаў, як лёду.\n"Хай да князя Кейстута\nДругі едзе, а хутка,\nКрыжакоў хай знішчае дашчэнту!\nЯк пяску, там бурштынаў,\nСукны дзіўнай тканіны,\nІ там рызы ў ксяндзоў ў дыяментах.\n\n"Мусіць к Скіргелу трэці\nПа-за Нёман ляцелі,\nБеднату там убачыць ліхую,\nАле возьме за тое\nУзбраенне стальное\nІ мне стуль прывязе сынавую.\n"Бо з нявольніц мне толькі\nСпадабаліся полькі, -\nТак панадны мне стан іх дзявочы,\nТвар іх бела-ружовы,\nЯк смоль, чорныя бровы,\nЯк дзве зоркі, іх свецяцца вочы.\n«Маладым чалавекам\nЯ адтуль прад паўвекам\nСабе вывез палячку за жонку;\nХоць яе пахаваў я,\nЎсё яшчэ ўспамінаю,\nКалі гляну я ў тую старонку».\nДаўшы так засцярогу,\nБлаславіў на дарогу;\nЯны ўзялі бронь, селі, пабеглі.\nЎжо й зіма надыходзе, -\nСын не едзе ніводзін, -\nБудрыс думаў, што ў бітвах палеглі.\nПа сняжыстай дарожцы\nМчыцца ў зброі хтось к вёсцы,\nА пад буркаю нешта хавае:\n— «Кубел — гэта, знаць, ноша,\nА ў ім рускія грошы».\n - «Татка, — полька, твая сынавая!»\nПа сняжыстай дарожцы\nМчыцца ў зброі хтось к вёсцы,\nА пад буркаю нешта хавае.\n— «Мусіць, з Прусаў, мой сыну,\nЦягнеш кубел бурштыну?»\n— «Татка, — полька, твая сынавая!»\nПа сняжыстай дарожцы\nТрэці нехта мкне к вёсцы,\nА пад буркай вяліка здабыча.\nБудрыс — што? — не пытае,\nТолькі госці склікае,\nНа вяселле іх трэцяе кліча.=Паніч і дзяўчына\n\n	<b>I</b>\nЗбірае дзяўчына\nУ гаю суніцы\nІ бачыць — хлапчына,\nПаніч белаліцы.\n\nПачціва скланіўся,\nЗ каня ён саскочыў.\nТвар дзеўчы змяніўся,\nСпусціла ў дол вочы.\n\n«Дзяўчына кахана!\nСюды, у дубровы,\nЗ сябрамі урана\nПрыбыў я на ловы.\n\nБлукаю тут многа\nАдзін без пуціны.\nСкажы, дзе дарога,\nКрасуня-дзяўчына?\n\nІ з лесу ці скора\nЦі выведзе сцежка?»\n«Яшчэ пан упору\nЗаедзе без спешкі.\n\nНа полі, бач, дрэва,\nНавокал — бярозкі,\nАдтуль шлях налева\nПаблізу ад вёскі.\n\nНа горку і хмызам\nДы ўправа над рэчкай,\nПраз мосцік, млын, нізам,\nТам згледзіш мястэчка».\n\nЗ падзякай спакусна\n Ён руку паціснуў,\nПрыльнуў к яе вуснам,\nНа коніка свіснуў.\n\nМільгнуўся, як птушка,\nНяма яго ў гаю.\nЎздыхнула пастушка.\nЧаго? Я не знаю.\n\n	<b>II</b>\nЗбірае дзяўчына\nУ гаю суніцы\nІ бачыць — хлапчына,\nПаніч белаліцы.\n\nЗдалёку гукае:\n«Скажы мне, дзяўчына,\nМо ёсць дзе другая\nЎ мястэчка пуціна?\n\nНі рэчкі змялелай,\nНі мосціка тога.\nЎтапіць ты хацела\nХлапца маладога».\n\n«То едзь, пан, пуцінай,\nШто там пры кургане».\n«Ну дзякуй, дзяўчына».\n«Бывайце, васпане».\n\nПайшла ў лес пуціна,\nНяма яго ў гаю.\nЎздыхнула дзяўчына.\nЧаго? Ой, я знаю!\n\n	<b>III</b>\nЗбірае дзяўчына\nУ гаю суніцы\nІ бачыць — хлапчына,\nПаніч белаліцы.\n\nІ роніць ёй словы:\n«Дзяўча, бойся бога!\nЯ ўехаў у ровы,\nХіба ж то дарога?\n\nСлядоў ад павозкі\nНе згледзіш і знаку,\nХіба мо хто з вёскі\nПрацягне дзярвяку.\n\nПалюю ад рана,\nЗ дарогі я збіўся -\nІ сам змардаваны,\nІ конь затаміўся.\n\nЯзда безупынку\nІ прага даймае.\nПушчу на хвілінку\nПапасвіць каня я».\n\nПачціва скланіўся,\nЗ каня ён саскочыў.\nТвар дзеўчы змяніўся,\nСпусціла ў дол вочы.\n\nІ слоў ані слыху.\nПа хуткай жа хвілі\nТо ўголас, то сціха\nЯны гаварылі.\n\nДы ветрык там дзьмухаў\nУ лес, у дубровы,\nІ я не даслухаў\nХлапецкай размовы.\n\nЗ вачэй жа і з міны\nЯ пэўна дазнаўся,\nШто больш ён ў дзяўчыны\nДарог не пытаўся.
</string>
</resources>
